,text,label
0,"Boğaziçi Üniversitesi’nin zengin çocuklarının gittiği bir okul olduğu fikri ne zaman ortaya çıktı bilmiyorum. Belki de Robert Kolej zamanından kalma bir önyargıdır bu. Ne zaman Boğaziçi’nde hak talep eden bir eylem yapılsa, herkes bir ağızdan bunun esas meselelere temas etmeyen tali bir şey olduğunu söylemek için sıraya girer. Onlara göre, Boğaziçi’nin ayrıcalıklı ve şımarık öğrencileri böyle “artistlik” yapmamalı, mümkünse asıl ait oldukları yere, yani partilerle konserlere falan gitmelidir. Bu garip argüman, pek sevilmiş olsa gerek ki, senelerdir kullanılır. Boğaziçi Üniversitesi öğrencilerine eylem yapmayı, okulları üzerinde hak talep etmeyi, başka üniversitelerin öğrencileri ile dayanışmayı yakıştıramazlar bir türlü. Sonuçta onlar bir avuç zengin çocuğudur. Fazla konuşmasınlar, devletin iyi üniversitelerinden birinde oldukları için şükretsinler, oturup derslerine çalışsınlardır. Geçtiğimiz salı günü Boğaziçili bir grup öğrenci, okulun orta yerinde birdenbire peydah olan Starbucks’ı protesto etmek üzere bir eylem başlattı. Bu konuda hazırladıkları metinden de anlaşılacağı gibi, dertleri yalnızca küresel sermayenin sembollerinden biri haline gelmiş Starbucks’la değildi. Onlar kampüsün artık öğrencilerin yaşayabileceği, kolayca karnını doyurabileceği ve birlikte vakit geçirebileceği bir mekan olmaktan uzaklaştığını söylüyorlardı: “Starbucks'ın açılmasıyla hız kazanan ticarileştirme ve nezihleştirme sürecine bir göz atalım istedik. Bilenleriniz bilmeyenleriniz; zamanında bu okulda öğrenci kantini diyebileceğimiz bir yerler vardı. Sahiplenebildiğimiz, paramız olsun ya da olmasın oturup karnımızı doyurabildiğimiz, iki muhabbetin belini kırıp neşelendiğimiz, kısaca 'bizim' diyebildiğimiz öğrenci dostu bir mekan.” Öğrencilerin kendi mekanlarını geri istemelerinden daha doğal ne olabilir. Ama anlaşılan, bu herkes için kadar makul bir sebep değil. Öğrencileri caka satmakla, üzerlerine düşmeyen meselelere burunlarını sokmakla, hatta tamamen kitabi ve teorik kalıp hayatı anlayamamakla itham edenler oldu. Halbuki yaptıkları gayet somut bir eylemdi ve gayet pratik bir soruna işaret ediyordu. Üniversitelerin ticarileştirilmesi ve mütenalaştırılmasına itiraz etmeleri de, soyut bir talepten ziyade, tamamen hayatlarını ilgilendiren bir meseleye dair söz söylemekten ibaretti. Yukarıda alıntıladığım basın açıklamasının ardından, öğrenciler salı günü itibarıyla Boğaziçi’ndeki Starbucks’ı işgal ettiler. (Bu yazının yazıldığı şu saatlerde işgal hala devam ediyor.) Orada kendi yemeklerini yaptılar, çaylarını dağıttılar, çorbalarını pişirdiler. Kimi ders çalıştı, kimi günlük faaliyet programını düzenlemekle uğraştı, kimi atölye çalışmaları yapılmasına önayak oldu. Tartışmalar düzenlendi, film gösterimleri yapıldı ve kimi dersler bile Starbucks’a taşındı. Böylece öğrenciler, kendilerini ait hissetmedikleri bir alanı, içinde yaşayabilecekleri bir mekana dönüştürmeyi başardılar. Bunu yaparak, hepimize çok önemli bir gerçeği hatırlattılar. Üniversite öğrencilerindir. Öncelikle onlar için var olan, onlara ait olması gereken bir kurumdur. Öğrencilerin taleplerine, ihtiyaçlarına yanıt vermeyen bir yerden üniversite diye söz etmek mümkün değildir. Boğaziçi Üniversitesi bir devlet okuludur. Yalnızca zengin çocuklarına değil, her türlü gelir grubundan öğrenciye eğitim vermektedir. Bütün bu öğrencilerin ucuz ve sağlıklı yemek yiyebileceği, bunu yaparken de rahat rahat oturup ders çalışabileceği ya da sadece konuşabileceği mekanlara ihtiyacı vardır. Böyle mekanlara kantin diyoruz. Kantinlerde sadece ders çalışılmaz. Bazen notlar gibi ilişkiler de temize çekilir, keyifler yerine gelince hep beraber şarkı söylenir, ya da kimi zaman bir köşede sessizce oturulur. Ama illa ki uzun uzun vakit geçirilir, yeni arkadaşlıklar kurulur, art arda çaylar içilir ve konuşulur, konuşulur, konuşulur. Konuşulur ki, öğrenilen onca şey yavaş yavaş yerine otursun, bir tortu gibi dibe çöküp görünür hale gelsin. Tüketmediğiniz sürece bir köşesinde oturup vakit geçiremeyeceğiniz ama yine de size “müşteri” yerine “misafir” demeyi tercih eden Starbucks’ta bunu yapamazsınız. O zaman onlara kimin misafir kimin sahibi olduğunun hatırlatılması gerekir. Boğaziçi öğrencilerinin yaptığı tam da budur.",female
1,"Eksik Audrey Hepburn’ün hayatını okuyorum. Faşist düşüncenin Avrupa’da örgütlenmesi için çalışan barones bir anne ve üvey babanın sevgisiz, otoriter eğitimi altında büyüyen küçük kız, direnişçilerle çalışacak kadar cesurmuş meğer... Hollanda’da açlık ve sefaletle mücadele ettikleri günlerde İngiliz askerleri tarafından kurtarılan Hepburn, tütün kokan İngiliz askerinin ikram ettiği çikolatayı ve sigarayı hayatı boyunca özgürlüğün simgesi olarak görmüş ve ikisinin de tiryakisi olmuş... Her zarif kuğu gibi da ürkekliği ile aklımızda yer etmiş isimlerden biri. Bütün dünyayı etkisi altında bırakmış efsanevi bir isim olmasına rağmen kendine güvensizliğiyle yaşamının tadını çıkaramamışlardan... Öz babasının ardından üvey babasının da terk etmesi onun içinde asla iyileşmeyen bir yaranın açılmasına sebep olmuş. Ve bu yüzden hayatı boyunca sevginin kalıcı olabileceğine asla inanmamış. Şefkat konusunda güvensiz olduğunu, şefkat gösteren herkese müthiş bir minnet duyduğunu saklamazmış hiç. Bu güvensizlik tüm ilişkilerinde onunla olmuş hep. Âşık olup evlendikten sonra bile sürekli bir terk edilme korkusuyla yaşamış... *** Biyografi okumayı çok severim. Hele iyi araştırılmışsa ve objektif bir yazar tarafından kaleme alındıysa. Söz konusu yaşam öyküsünün üzerinden tarihi bir kez daha görebilmek olağanüstü gelir... Garip bir biçimde büyük yıldızların çoğunun en büyük sorunlarının kendilerine güvensizlikleri olduğu çıkıyor ortaya. Bu Marliyn Monroe da olsa, Marlon Brando da olsa değişmeyen bir yazgı sanki... Küçücük bir iyilik karşısında ederinden fazla bir bağlılık duyan bu insanların mutsuz ilişkiler içinde savrulmalarına şaşırmamak gerek... *** Uzun zaman sonra çıktığım tiyatro sahnesindeydim... Perde kapandığında yükselen alkışlar, gözümde patlayan ışıklar, ayaktaki seyircinin muhteşem tezahüratı, kulisime yığılan çiçekler, boynuma sarılan arkadaşlarım, kızım, ailem, beni hiçbir işimde yalnız bırakmayan sevenlerimle sarmalanmış olmama rağmen... Bu olağanüstü dakikalar içinde aklımda hep bir tek şey vardı... “Birazdan bitecek” diyordum... Birazdan bitecek ve gidecekler... Sabaha dek tuttum çocukluk arkadaşlarımı, gün ışırken gittiler evlerine... Kapıyı kapattığımda “hep bir eksik...” diye düşündüm... Gün ışıyordu... Audrey Hepburn’ün güvensizliği öyle tanıdık geldi ki bana... Anlatması güç ama... Hiçbir alkışın ve onayın onaramayacağı bir hasardır güvensizlik aslında... Hep bir eksikle hep “bir” eksik yaşarsın sonunda... *** Bu kapağın altında gizli! Amma da gürültü kopardı. Üstelik ilk de değilmiş. Bugüne kadar Türkiye’den dört isim de aynı ‘tencereye’ kapak olmuş! Tencere diyorum diye kimse kızmasın. Keza çok nefis, harikulade yemekler çıkıyor oradan, Time dergisinin mutfağından. *** Black Eyed Peas’in bir şarkısı varmış; bilir misiniz? Ben de dün benimle şarkıyı paylaşan bir arkadaşımdan duydum. Şarkının adı “The Time...” Arkadaşım bir de e-mail atmış bana. Diyor ki “Bu şarkı -hayatımı yaşadım ve hiç böyle hissetmedim ve yemin ederim ki bu doğru ve bunu tamamen sana borçluyum- diye devam eder... Şarkıyı iyi dinle ve benim için köşende şu soruyu sor: Acaba Erdoğan’ın bugün geldiği yerde ‘Bunu tamamen sana borçluyum’ dediği biri ya da bir şey var mıdır?” *** Sorunun cevabı tabii ki bende yok. Başbakan’ın kendisinde gizli. Kim bilir, bir gün denk getirir sorarım. Belki de bu yazıdan hareketle birileri sorar, Başbakan cevap verirse yazar ve biz de öğrenmiş oluruz. Ama arkadaşımın sorduğu soruyu bir başka gazeteci arkadaşımla paylaştım. O da şu mail’i gönderdi. Sordum, sizinle paylaşmamın bir sakıncası yokmuş... “İclalcim... Black Eyed Peas’i ömrümde ilk kez senden duydum. Ama dinleyeceğim. O kapağın altında ne var diye soruyorsan cevabım şudur: Minareler süngümüz, kubbeler miğfer... Camiler kışlamız, müminler asker... Bu ilahi ordu dinimi bekler... Allahu ekber, Allahu ekber...” *** Bir de şiir sevmez bu ülke derler! *** Merdivenlerden hızlıca çıkmak, yanlış. Kısa adımlarla, uzun uzun düşünerek çıkmak ise doğru. Niyetinden emin olmadığın insan, yanlış. Kalbini görebildiklerin ise doğru... Kaç yanlış doğruyu ya da kaç doğru yanlışı götürür? İşte bu durum bir muamma.",female
2,"Uçağa binmeden yazıyı yetiştireyim demiştim ama yine yolculuğa kaldı. Gökyüzünden yazıyorum şu an... Oslo’ya doğru uçarken... Birkaç saat önce havalanına doğru giderken her yer yemyeşildi. Larnaka’daki tuz gölüne flamingolar gelmişti. Kıbrıs için, şubat ayı bir bahar uvertürüdür zaten. Sarı çiçeklerle coşar. Bunu keşfedince çok şaşırmıştım: Çiçeklerin de bir sırası var. Önce sarı çiçekler beliriyor. Yağmurla sevinmiş, güneşle okşanmış toprağın ilk konukları papatyalar ve bizim “altıntop” dediğimiz coşkuyla fışkıran mimozalar oluyor. Ardından mor çiçekler açıyor; en son da kırmızılar... Üçünün değişik tonlarda buluştuğu muhteşem an’a varılıyor böylece. Kıbrıs kadar ışıklı bir yer ki insanı sürekli sokağa çağırıyor. Zaten turizm broşürlerinde de “Senede 365 gün güneşin paraladığı Afrodit adası” filan diye reklam ederler. Son sıralar, hep hareket halinde olsam da aslında bir karlar ülkesine seyahat etmek hoşuma gitmiyor değil. Fazla ışık yazıya iyi gelmiyor sanki. Rus edebiyatı bu yüzden güçlü galiba. Biz Akdenizliler, güneşten aldığımız enerjiyle kendimizi sokaklara atarız. Yazı, biraz da kasvet, içe kapanıklılık talep ediyor. İnsanın anıları çoğaldıkça görülen her nesnenin yaşanan her yeni anın çağrışımları da çoğalıyor. Gün boyu bellekteki solgun kayıtlar çeşitli çağrışımlarla belirginleşiyor. Oslo’ya Viyana bağlantısı için bindiğimiz Avusturya Havayolları’nda bizi karşılayan vals müzikleri Viyana’ya ilk gidişimi anımsattı birden. ‘Lonely Planet’ favorimdir ama parasız günlerimde rıza gösterdiğim kelepir Viyana rehber kitapçıklarından biriyle dolanıyordum öylece... Mozart tarzı giyinmiş gençlerin sokakta sattıkları biletlerden alıp kendimi bir vals gösterisinde bulmuştum. Gösterinin ardından, pist izleyicilere açılmıştı. Bir yalnızgezer olduğumdan koltuğumda biraz mahzun otururken karşımdaki Viyana beyefendisi göz kırpıp valse davet etmişti. Davet öylesine incelikliydi ve dans etmeye kadar heveslenmiştim ki kıramamıştım. Bir şehre ilk gidiş hep daha özel oluyor nedense. Bir aşkın ilk günü gibi sanki... Oslo’yla ilk buluşmamız olacak bu... On dört yaşımdayken Londra’ya yaptğım , Türkiye haricindeki ilk yurtdışı seyahatimde, annemle sinemaya gitmiştik. Daha doğusu “sinerema”ya. Hatırladığım kadarıyla konkav biçimde panaromik bir perde vardı ve gerçeklik duygusu veriyordu... Filmin adını bile unuttum şimdi, ama Norveç’te geçiyordu ve manzaralar büyüleyiciydi. O gün, “Bir gün buralara gideceğim. Mutlaka gideceğim” diye geçirmiştim içimden. Bu kısa yolculuk en azından şehirle bir tanışma olacak. Üniversite açıkken daha uzun kalmaya zaten olanak yok. Dün, sınıfta öğrencilere “Cuma gelemeyeceğim. Dersi daha sonra telafi edeceğiz” dedim. Hemen sevinip şımardılar ve nereye, niye gideceğimi sordular. “Oslo’da Norveçli şairlerle önemli bir toplantım var” deyince ise benden öğrendiklerini bana sattılar: “ Toplantı bahane” ( “Su alıp geleceğim” diye cep telefonuyla dışarıya çıkan öğrencilere söylediğim “Su bahane” sözüne istinaden). Oslo’ya gideceğimi kime söylesem hemen soğuktan söz ediyor. Pasaport kontrolu sırasında Larnaka Havaalanı’ndaki polis bile, “Oslo’ya mı gidiyorsunuz? Soğuktur şimdi orası” diye yorum yaptı. Soğuk ve kasvetli havalarda depresyona giren kuzeylilerin bizi kıskandığını bilirim. Cennet gibi bir ülkemiz var onlara göre. Şubat ayında baharı karşılayan bir ülke kıskanılır tabii ki. Hiç unutmuyorum. Sanırım mart başıydı. Lefkoşa’dan ayrılırken yağmur çiseliyordu. Canım köyüm Peristerona’ya vardığımızda çiçek açmış badem ağaçlarını bulmuştuk. Trodos Dağı’na çıktığımızda kar vardı. Sonra Baf’a inmiştik ve denize giren insanlarla karşılaşmıştık. Şimdi karlar ülkesine doğru uçarken mutluyum elbet ama şu çocukluktan beri kalbime kurulu ikiye bölünmüş güneş adası yok mu! Ah güzel ve kırgın yurdum! Ne zaman barış doğacak toprağına?",female
3,"Somali’de çocukların öldüğü, insanların açlıktan kırıldığı haberleri duyulunca Türkiye’de de ardı ardına yardım kampanyaları başladı. Ne güzel! Başbakanlık, Kızılay, Diyanet, Kimse Yok mu Derneği, Haber Türk televizyonu yardım toplamaya girişince, Zaman Gazetesi’ne göre yardımlar sağanak oldu ve 9 Ağustos itibariyle 10 günde devlet ve STK’lar aracılığıyla toplanan para 62 milyonu geçti. Ne mutlu! Yardım eden açısından, yardım etmek güzel bir duygudur; insana kendini iyi hissettirir, vicdanı rahatlatır. Hele Ramazan gibi kutsal bir aya denk gelmişse bu acı ve din kardeşleri açlıktan kırılıyorsa Türkiye’deki müslümanlara da bu yakışır. Hayır, yapılan yardımları küçümsemek için yazmıyorum bunları. İnsanların birbirine her zaman yardım borcu olduğuna inanan bir insanım. Orada açlıktan kıvranan insanların kursağına sıcak bir yemek, evlerine yiyecek girmesi, bir parça umut tadabilmelerinin ne demeye geldiğini de anlıyabiliyorum. Oradaki insanın fikir değil, hemen uzanacak ellere ihtiyaç duyduğunu da görebiliyorum. Yani hem yapılan yardıma hem de bu yardımı yapan insanlara ancak teşekkür edebilirim. Amma velakin, bu açlık ve ölümlerin daha birçok şeyi akla getirdiği de görmezlikten gelinemez. İnsanlıktan söz edildiğinde de, dünyanın bu ahvalini görmek, nedenlerini anlamak, çözümünü de doğru yere aramak gibi çok daha fazlası gerekir. 2008’de ekonomik kriz patlayınca, “durun, kriz yalnız bu değil; dünyanın her yerinde ve sürekli olarak kriz koşulları ve bu halde yaşanan insanlar var” demek ihtiyacı duymuş ve 2011 yılında basılabilen “Kapitalizm Küreselleşirken Dünya Ahvali” adlı kitabı yazmaya koyulmuştum. Çok acıklıydı dünya ahvali; kitap da bu ahvalin bütününü görmeden oradaki, buradaki sorundan konuşmanın pek de anlamı olamayacağını anlatmaya çalışıyordu. Neyse merak eden alır, okur; konuya dönelim. -İlk olarak, yıllardır 800 bin ile 1 milyar arasında insanın açlık tehlikesi altında yaşadığı bir dünya olduğunu biliyoruz. Gıkımız çıkmıyor! Birleşmiş Milletler, yıllardır çok kötü durumdaki ülkelere yapılan yardımları arttırmak için zengin ülkelerin kapısını çalar durur, sonuç alamaz. 2000 yılında Milenyum Hedefleri diye bir şey kabul ettirmişti zengin ülkelere; örneğin 2015 yılında açlık tehlikesinin ve yoksulluğun hiç değilse yarıya indirilmesi amaçlanmıştı. Olmadı. Güya 2003 yılında zengin ülkeler resmi kalkınma yardımlarını 2015’e kadar GSMH’larının % 0,7’sine çıkaracakları sözü vermişlerdi. Oysa OECD çevresinde kalkınma yardımları, ülkelerin milli gelirlerinin %0,2 ile %0,3’ü arasında kalmakta. Bu konuda en çömert olanlar Kuzey Avrupa ülkeleri, onları Avrupa’nın zengin ülkeleri zliyor; en cimri olansa ABD. Bir de, dünya ekonomisi sallanınca yardım konusu daha da geriye gitti ve “dünya ahvalinde” iyileşme değil kötüleşme yaşanacağı anlaşıldı. Geçen kış BM Sekreteri Ban Ki Moon, gıda fiyatlarının atmasıyla açlık tehlikesinin büyüyeceğine dikkat çekmişti. Öyle de oldu. Şimdi BM, Somali’de her gün beş yaşından küçük on bin çocuktan 13’ünün öldüğü, 3,7 milyon insanın açlık tehdidi altıında olduğu, Doğu Afrika düşünüldüğünde bu sayının 12 milyonun üzerine çıktığını söylüyor. Somali için bir milyar dolar tutarında bir yardım istediğini, ancak bunun yarısından bir tutarını toplayabildiğini de bildirmekte. Bu dünyada açlık, yoksulluk gibi sorunlarla doğrudan ilgili bir tek BM var. Onun da bu sorunlarla uğraşmak için ne bütçesi, ne de gücü yeterli. Bütçesi yaklaşık 20 milyar dolar. Bir fikir vermek üzere, dünyadaki silah harcamalarının ancak % 1,5’i tutarında olduğunu ekleyeyim. İyi mi? Şimdi, verebileceklerinin en azını vermek derdindeki ülkeler, açlığın, ölümün artık tehdit olmaktan çıkıp yaşanan bir vahamete ulaştığını görünce ellerini biraz cebe atacaklar kuşkusuz. Ama neye yarar, neyi çözer? Buradan kalıcı bir çözüme gidileceğini düşünen var mı? -İkincisi, açlık, yoksulluk gibi sorunlar yalnız yardım konusu olan meseleler değil. Ne Afrika, ne başka bir yerde sürüp giden açlık ve yoksulluk, ya da bir türlü yenilemeyen geri kalmışlık bir “kader”. Ne de Hindistan’da, Çin’de, Meksika’da veya Türkiye’de yoksul yığınlar, işsizler, aldığı ücetle geçimini bile sağlayamayan çalışan yoksullar kendi yetersizlikleri veya tembelliklerinin vebalini çekmekte. İçlerinde hiç bir işe yaramayanlar bulunsa da milyarları ilgilendiren bu sorunların başta gelen nedeninin, dünyayı eşitsiz ve adeletsiz olmaya mahkum eden “kapitalizm” olduğu ortada. Bu sorunlar sistemin türevi; sistemi mesele etmedikçe de bu sorunlardan konuşmak pek işe yaramaz. Kısacası, işimize geldiğinden, insanlar ve toplumlar arasındaki eşitsizlik ve adaletsizliğin Tanrı vergisi, alın yazısı, ya da kendi beceriksizlikleri olduğunu düşünmeye meyilli olsak da, gerçek öyle değil. Bir yerde “her şey dahil” hayatı yaşayanlarla, öte tarafta “açlık ve yoksulluktan başka bir şey yok” hayatına mahkum olanlar arasındaki uçurumun “üretilmiş” ve “derinleştirilmiş” bir uçurum olduğunu görmek gerek. En temelde kimsenin gözünün yaşına bakmayan kapitalizmin kar ve çıkar mantığı var. Orada bir ülkeyi tarım politikaları, ithalat bağımlılığı ile kıtlığa, açlığa mahkum edebilir. Burada savaş endüstrisini yaşatmak için iç savaşları, kabile kavgalarını devreye sokar. Silah kaçakçılığı, uyuşturucu ticareti yapmaktan da, küçük çocukarla karlı bir seks piyasası üretmekten de kaçınmaz. Daha iş bileni ise borsalar, türev piyasaları aracılığıyla yüklü voliler vurmayı becerir; yükü de devlete atmaktan çekinmez. Paraları afiyetle yerken arkasına baktığını da düşünemeyiz. Görünüşte acımasız olan, pisliğe bulaşan insanlardır; suçu insanlara atınca da diğerleri rahatlar. İnsanları bu kadar gözü dönmüş, bu kadar acımasız kılan bir sistemin olduğu ise görülmez. Daha doğrusu görülmemesi için siyaset, medya, üniversiteler, bilim kanalları ellerinden geleni yaparlar. Bir tarafta bir kaç kötüyü temizlemek, öte tarafta karaya vurmuş br kaç deniz yıldızını kurtarmakla sistem kendini parlatır ve yola devam edilir. Oysa, zenginlik kadar yoksulluk, özgürlük kadar bağımlılık, serbestlik kadar dayatma, görkem kadar pislik üreten bir sistemdir bu. Hergün medyaya dökülen haberler hep bunu anlatıyor ya; görene!. Ve üretimin ve zenginliğin bu kadar arttığı, bilginin ve teknolojinin bu kadar ilerlediği bir dünyada insanlar açlıktan, çocuklar tedavi edilebilir hastalıklardan ölürler. Biraz ah ah, braz yardım, çokça da suçlamayla geçer gider acılar. -Üçüncü olarak, Somali’ye yardım yağdıran Müslümanların da, biraz İslam’ın gerçekten neyi istediğini düşünmelerine ihtiyaç var sanıyorum. İslamiyet zenginin zekat vermesini, insanın insana yardım etmesini istiyor, ama istediği bundan mı ibaret? İhsan Eliaçık’ın dediği gibi, dindar burjuvazi, “zenginler mallarını arada fark kalmaz ,eşit hale geliriz diye yanındakilerle paylaşmıyor. Allah’ın nimetini mi inkar ediyorlar” diyen ayet bilmiyor mu? Eliaçık mülk paylaşım düzenine dokunmayan din söyleminin “afyon” olduğunu söylerken ve İslam dünyasının geleceği için “dine karşı din” çağrsı yaparken, haksız mı? Müslümanlığın geleceği bu acımasız dünyaya eklemlenmek, olan biteni görmezlikten gelmekte mi? Ne yazık ki, bir zamanar bu esitsiz ve adaletsiz dünyadan en başta Batı’nın zengin ülkelerinin sorumlu tutan Müslümanlar şimdi bu yola eklendiler. Bu yolun gerçekte İslam’dan uzaklaşmak olduğunu söyleyenleri de duymazlıktan geliyorlar. Kapializm ve İslam sarmaş dolaş büyürken, kaybedenin hak dini olduğu söylenen İslamiyet olduğunu görmezlikten geldikleri gibi.",female
4,"Ben neden şimdi öğrendim anne? Laliş (9) okuldan geldi. Servisten indiğinden perişandı. Gözleri ağlamaktan kan çanağına dönmüştü. Ne oldu annem dedim... Ne oldu sana??? “Annecim çok üzgünüm, tam 25 şehidimiz varmış” dedi. Saygı duruşu mu yaptınız okulda; öğretmeniniz mi anlattı diye sordum. “Evet” dedi boynu bükük... “Çok üzüldüm anne çok” dedi... Gözünden fındık gibi dökülüyordu yaşlar. Sarıldım... “Neden anne, neden peki” dedi içini çeke çeke... “Niye öldüler...“ Bu çok eski bir hikâye canım, benim çocukluğumdan beri sürüyor, dedim boynuna sarılıp... “Peki ben niye yeni öğreniyorum” dedi daha çok ağlayarak... Birden gülesim geldi... O çocuksu şaşkınlığı, kocaman gözleri “Benim niye haberim yok” isyanı... Bastırdım göğsüme... Sıkı sıkı sarıldı... “Peki neden öldürüyorlar anne?” dedi... *** Bu yaz Ankara’da sokakta oyun oynuyordunuz ya... Öyle düşün. İki gruba ayrılıyorsunuz arkadaşlarınızla. Tebeşirle ikiye bölüyorsunuz sokağınızı. Ama karşı taraftaki arkadaşlarınız diyor ki “çizgiyi düzgün çizmediniz!” Tartışıyorsunuz, sonra kavga etmeye başlıyorsunuz... Büyüdükçe daha iyi anlayacaksın ama bilemiyorum başka nasıl anlatabilirim sana bunu... Gözlerimin içine bakarak “Ama anne aynı sokakta oynuyorlar işte niye kavga ediyorlar ki” dedi... Anneme döndüm, hadi sen anlat devamını dedim. Tam annem lafa girmişti ki kızım “Anne sen hiç şehit oldun mu?” dedi... Dokuz yaşında bir çocuğun gözlerinden bakmak hayata nasıl bir saflık, nasıl bir temizlik Allahım... *** Bu akşam yıllar sonra tekrar sahneye çıkacağım. Tanıtım turu içinde Cengiz Semercioğlu ve Gamze Karaman’ın programına katıldım dün sabah. Bu sahneyi anlattım gülerek. Çocuk saflığının acıyla karşılaşmasına duyduğum hüzünlü şefkatten bahsediyordum... Evet gülüyordum.. Evet, tebessüm ediyordum... Evet, evet... Ağlamaktan helak olmuş bir çocuğun gözyaşlarını avuçlarımla silerken, teselli etmeye çalışırken onu ve bunu arkadaşlarıma aktarırken gülümsüyordum... “Oyunu iptal etmeyecek misiniz?” dedi Gamze Karaman. Hayır, dedim. Hayır etmeyeceğiz. Çünkü bunu istiyorlar, çünkü korkalım, çünkü panikleyelim, çünkü bir iç savaşa doğru savrulalım... Hayır hayır... Hayat devam edecek... Sonuçta acısı hiçbir zaman eksilmeyen bir ülkenin çocuklarıyız. Ama biz bugün birbirimize tutunarak, daha çok okuyarak, daha çok izleyerek, daha çok birbirimizi dinleyerek aşacağız bugünleri... *** Daha önce de bahsetmiştim. “Bağışlanmış Küheylan“ isimli bir roman vardır. Hildegard Knef isimi bir Alman oyuncunun hayatını anlatır. Bombardıman altında her gece perde açtıklarını, her gece radyo yayını yaptıklarını, her gece sığınaklarda karanlığı şarkılarla aydınlattıklarını anlatır... Bizi karanlığa sürüklemek isteyenlere izin vermeyin. Birbirinize kaynağı belli olmayan dehşet mesajları göndermeyin, iletmeyin. Hayatımıza bütün normalliğiyle devam edeceğiz. Lafı fazla uzatmanın bir manası yok. Şehit olan güzel çocukların 13’ü Kürt’tü... Kimin oyunu bu? Çocuklarımız ağlayarak geliyor dünyaya... Gülmeyi öğretmeliyiz. Yürek yıkamayı öğretmeliyiz. Dik durmalı ve Allah’ın bize bağışladığı bu küheylanın yelesini asla bırakmamalıyız... Sakin... sakin... sakin...",female
5,"Ondokuzuncu yüzyılın ortaları. İngiltere’de Yorkshire yakınlarında Haworth adlı bir küçük kasaba. Bu kasabada İrlandalı bir rahip olan babası ile yaşayan otuzlarında bir kadın. Soğuk ve nemli bir kış gecesi. Genç kadın, ocağın başında oturmuş ayaklarını ısıtmaya çalışan babasının eline bir kitap tutuşturuyor. Bir roman yazmış. Adam sanki hayatında ilk kez bir kitap görmüş gibi elinde evirip çeviriyor romanı. Ardından okumaya başlıyor. Bir zaman sonra oturma odasında içi içini yiyen kızının yanına gidiyor ve şöyle diyor: “Çok daha kötü olacağını düşünmüştüm.” O kadın Charlotte Brontë’dir. Babasına verdiği roman ise ‘Jane Eyre’dir. Yani dönemde İngiltere’nin en çok satan kitabı. Charlotte’un romanına dair babasından duyacağı tek yorum bu olacaktır. Mektuplarından anladığımız kadarıyla bu onu incitmiş olmalı. Halbuki, Brontë ailesinin altı çocuğundan üçüncüsü olan Charlotte Brontë tam bir çetin cevizdir. Bir şair olan Anne ve en kızkardeşi kadar iyi bir romancı olan Emily gibi, Charlotte da hayatının neredeyse tümünü yazarak geçirir. Ailenin duygusal merkezini oluşturan erkek kardeş Branwell de dahil olmak üzere, bütün kardeşlerini aynı sene içinde veremden kaybeder. 1849’a gelindiğinde aileden geriye sadece Charlotte ve babası kalmıştır. Patrick Brontë, sinirlendiği zaman verandaya çıkıp karanlığa doğru bir iki el ateş eden ve kadınları terbiye etmek için arada bir şiddete başvurmanın kaçınılmaz olduğuna inanan bir adamdır. Charlotte, babasının bütün kaprislerini sabırla çeker. Hatta hayatının sonuna doğru evlenmeye karar verdiğinde, düğün günü kiliseye gelmek yerine kasabanın meyhanesinde arkadaşlarıyla içki içmeyi tercih ettiği için ona gönüllenmez bile. ‘Jane Eyre’ 1847’de basıldığında ülkenin en çok satan romanı haline gelir. Ama Charlotte da kızkardeşleri gibi, romanını bir mahlas kullanarak yayınlamıştır. Bir erkek ismi seçmiştir kendine: Currer Bell. Yani kimse yazarın aslında bir kadın olduğunun farkında değildir. Daha da fenası, kimse yazarın aslında olduğunun farkında değildir. Sonunda belki de babasının da “cesaretlendirmesi” ile ortaya çıkmaya karar verir Charlotte. Bundan sonra da başına gelmedik kalmaz. O vakte kadar, eleştirmenlerin övgüsüne mazhar olan roman, bir kadının elinden çıktığı anlaşılınca yerden yere vurulur. Ne konunun kabalığı kalır, ne de karakterin basiretsizliği. Dönemin önemli edebiyat dergilerinden biri olan Rambler’da romanın “insanın aşağılık ve hayvani duyguları”na hitap ettiği ve düşük bir ahlâkın temsilcisi olduğu yazılır. Charlotte Brontë 1855 senesinde 38 yaşındayken tifodan ve muhtemelen biraz da hayalkırıklığından ölür. Dokuz ay karnında taşıyıp doğuramadığı bebeğini ve yazamadığı kimbilir kaç romanı da yanında götürür. Charlotte Brontë’nin yaşam öyküsü, bir kadının yazabilmek için kaç erkeğin iradesini hiçe sayması gerektiğinin hikayesi gibi gelir bana hep. Eğer bir kadınsanız ve yazmak istiyorsanız, babanızdan başlayarak hayatınıza giren erkeklerle birer birer hesaplaşmanız gerekecektir. Kadından şair olmaz, diyeceklerdir size. Demeseler bile hissettireceklerdir. Felsefeciyseniz, kadın filozofların kıtlığından dem vuracaklardır. Mizah yapıyorsanız, en iyi ihtimalle gülümsetebilirsiniz insanları. Kahkahalarla güldürmek “uygunsuz” kaçacaktır. Roman yazıyorsanız, romandaki erkek karakterleri yeterince iyi temsil edip etmediğinize bakılacaktır hemen. Kadınların kendilerinden başka kimseyi anlatamadığı ve sadece kadın hikayeleri yazabildikleri düşünülür çünkü. Kötüyseniz, hiç acımadan yerden yere vururlar. İyiyseniz, ağızlarının içinde yuvarlayarak “kadın romancı” derler. İyi romancı deseler yetecektir halbuki. Erkeklerin hakim olduğu her yere desturla gireceksiniz, oranın esas sahibi olmadığınızı hiç bir zaman unutmayacaksınız, tartışmalarda mümkün olduğu kadar sessiz kalacaksınız ve asla büyük meselelere el atmayıp önünüze konan kırıntılarla oyalanmayı bileceksinizdir. Neyinize yetmez? Ama bazı kadınlar yazmaya devam ederler. Bazen küçük ama unutulmaz bir öykü, bazen jilet keskinliğinde bir şiir, bazen de insanın yüreğine oturan bir roman. Bazen Füruzan, bazen Birhan Keskin, bazen de Tezer Özlü olurlar. 8 Mart Kadınlar Gününüz kutlu olsun!",female
6,"OECD’nin (Ekonomik Kalkınma ve İşbirliği Örgütü) yayımladığı “How’s life?” (Hayat nasıl?) raporunun sonuçları oldukça düşündürücü. En azından bizim açımızdan. Kırk ülkede yapılan araştırmalar sonucunda yazılan bu rapor, insanların yaşamlarından ne kadar memnun olduklarını ortaya koyuyor. Rapor “İşinizi seviyor musunuz? Sağlığınız iyi mi? Çocuklarınıza yeterince zaman ayırabiliyor musunuz? Genel olarak hayatınızdan memnun musunuz?” gibi sorulara verilen cevapları ele alıyor. Sonuçlara baktığımızda şunları görüyoruz: En çok çalışan ve en mutsuz ülke Türkiye. İşe gitmek için de en fazla vakit harcayan üçüncü ülke biziz. Enerji ve Tabii Kaynaklar Bakanı Taner Yıldız “Gün 5'te ışıyorsa, biz de bir saat hazırlık yapıp 6'da sokağa çıkıp işimize başlayalım. Gün 6'da ağarıyorsa, 7'de işe başlayalım. Mesai saatlerinin bitişi de günışığına paralel olsun. Bunu Bakanlar Kurulu'na önermeyi düşünüyorum"" dedi. Ve ekledi ""Cumartesi de çalışılsın."" Ve pek tabii ki, hep yapıldığı üzere Avrupa ülkeleri örnek gösterildi. Ortada bir örnek ülke ya da ülkeler varsa eğer, ülke ve şartları birlikte değerlendirilmelidir. Sadece çalışma saatleri, günleri değil, çalışma şartları da örnek alınmalıdır. Kaldı ki, hiçbir Avrupa ülkesi insanı, Türkiye’deki çalışma saatlerine sahip değil. Bakanımızın hangi ülkeden bahsettiğini açıkçası ben anlamadım. Haftalık ortalama çalışma süresi Fransa’da 35, İsveç'te 37,5, Belçika’da 37,6, Almanya’da 37, İtalya’da 38, Yunanistan’da 40, Türkiye‘de ise 45 saat. Erken çalışmaya başlamakla ve bir gün daha fazla çalışmakla ne enerjiden tasarruf edilebilir ne de ekonomi güçlenir. Sorun bu ülkenin insanlarının hafta sonu tatil yapıyor olması değil verimli çalışmıyor olması. Artması gereken iş kalitesi ve çalışma şartlarının iyileşmesi, iş saatleri değil. 1953 yılında, sosyolog Solomon Asch tarafından gerçekleştirilen Asch Deneyini belki duymuşsunuzdur. Bu deney karar verme sürecimizde çevremizin üzerimizdeki etkisinin önemini ortaya koyar. Deneye katılacaklara bir görüş testine girecekleri söylenir. Deney boyunca katılımcılara bir çift kart gösterilir. Bu kartların birinde biri kısa, biri orta ve biri uzun olmak üzere 3 çizgi, diğer kartta ise tek bir çizgi vardır. Deneklere bu karttaki çizginin, diğer karttaki çizgilerden hangisine benzediği sorulur. Katılımcılardan biri hariç hepsi Asch'ın asistanıdır ve önceden belirlenmiş olan davranışları sergiler. Kart çiftleri gösterilmesinin ardından katılımcılara sırayla cevap vermeleri istenir. Gerçek denek sıranın en sonundadır, yani sıra ona gelene kadar diğerlerinin cevaplarını duyar. İlk başta tüm denekler doğru cevap verir. Ancak sonra katılımcılar hep birlikte yanlış cevaplar verirler. Gerçek deneklerden %32'si yanlış da olsa grubun söylediği cevabı onaylar. Öyleyse bir düşünelim. Sadece pazar günleri insanlara güneş yüzü görmeyi uygun görenleri dinlemeden. Belki sigortasız, belki 15 saat, hafta içi her gün ve hafta sonları, güneş doğmadan, yola koyulmadan, mutsuzlukta şampiyon olmadan ve hayat boyu deli gibi çalışarak geçirmeden önce hayatımızı, bir düşünelim. Ama kimseyi dinlemeden.",female
7,"İnsanlar bir yana, şu sıralar Kıbrıs’ta kedilerin milliyeti üzerinden bile bir tartışma sürüyor. Kıbrıs’ın güneyinde, kuzeyinde ve Türkiye’deki bazı gruplar bir kedi türünün kaydını yaptırmak için seferber olmuşlar Kuşlarla, civcivlerle, çiçeklerle dolu çok şirin bir dükkândı. Şehrin sınıra yakın ara sokaklarında konuğumu gezdirirken birden karşımıza çıkmıştı. Dükkânın sahibi hasır Kıbrıs sandalyesinde oturmuş, tabaktaki olgunlaşmamış hurmaların kabuklarını soyuyordu. Kedicik, sahibinin ayakucuna kıvrılmıştı. Sorunca hurma reçeli yapacağını söylemişti orta yaşlardaki adam. “Kabuklarını soymazsan yumuşamazlar. Bütün tüpü harcarsın”. Sonra tipik soru geldi: “Nerelisin?” Çiçekler ve kuşlar arasında, güneşin hala tenimizi okşamağa devam ettiği bir Kıbrıs sonbaharında “Nerelisin?” sorusu politik gündemi getirdi yeniden. Huzursuz bir kıpırtı yarattı. “Urfalı” dedi adam hissedilir bir çekingenlikle “Ama Kıbrıslı sayılırım ben. 1985’ten beri buradayım.” Ne kadar zor bir durum diye düşündüm. Garip bir göçmenlik hali. Adanın kuzeyinin sömürgeleştirilmesine, Türkleştirilmesine yönelik nüfus aktarımı; derin ve zor bir konu... Günümüz dünyasındaki mobiliteden, göçmenlik, sürgün hallerinden çok farklı bir boyut var burada. Savaş sonrası altüst oluşun ardından getirilen ve sayıları yerlileri aşan nüfus, Kıbrıs sorununun çözümü için en büyük engeli oluşturmuş. Bu nüfus aktarımı ile Kıbrıslı Türklerin seçimlerdeki iradesine engel olunmuş. Ülkenin demografik yapısı, milliyetçi, taksimci politik proje için kasıtlı olarak bozulmuş. Bu nüfus aktarımı pek çok mutsuzluk ve huzursuzluğun nedeni olmuş. Bütün bunlar doğru... Ama ya ekmeklerinin peşinden ülke değiştiren bu yoksul insanlar, onların buralarda doğan çocukları? Kıbrıs’ta “Türkiyeli” Türkiye’de “Kıbrıslı” sayılan bu insanlar? Çoğu kez solcularda bile “Türkiyeli göçmenler” konu olunca ırkçı tonlamalara rastlamak beni ürkütüyor. Kıbrıs sorunu eksenli politikalar nedeniyle Kıbırs’ın en yoksulları olan bu insanların yanında olması gereken Kuzey ve Güney’deki sol partiler meselenin sömürgeci boyutuna vurgu yapıyorlar en fazla. Bu insanlara giden mesaj ise, çoğu kez dışlayıcı, ötekileştirici, düşmanlık içeren bir mesaj... Gemilere bindirilip geri gönderilmeleri üzerinden süren bir tartışma dahi var. İki hafta önce Sha’ar Şiir Festivali için gittiğim Tel Aviv’deki ilk sabah kahvaltımızda Bosnalı şair Senadin pasaport kontrolü sırasında kendisine sorulan soruları aktarıp güldürmüştü bizi. Pasaport polisi soruyor: “Adın ne?” “Senadin” “Babanın adı ne?” “Nizameddin” Dedenin adı ne? “Abuziddin” İlk ikisi tamam da dedesinin adı sorulunca çok şaşırmış. Bir de üçünün de adlarının “din” ile bittiğini fark edince... Ben de babamın adı “Mustafa” deyince polisin gözlerinin fal taşı gibi açılıp ardından hemen: “Evde hangi dili konuşuyorsunuz?” diye sorduğunu anlatmıştım. “Kimsin? Nesin? Evde hangi dili konuşuyorsun?” sorularına verilebilecek ne çok cevap var bu dünyada. Şu Babil kulesi laneti dedikleri aslında bir güzellik ve zenginliğin adı bence. Sonuçta, insanın dünyanın herhangi bir yerinde derisinden, dilinden, görüntüsünden ötürü bir yabancı ve “öteki” addedilmesi son derece iç acıtıcı. Ulus-devletler kendi sınırları içinde kendi has yurttaşlarını belirliyorlar, gerisine ise bilumum ayrımcılıklar düşüyor. İnsanlar bir yana, şu sıralar Kıbrıs’ta kedilerin milliyeti üzerinden bile bir tartışma sürüyor. Kıbrıs’ın güneyinde, kuzeyinde ve Türkiye’deki bazı gruplar bir kedi türünün kaydını yaptırmak için seferber olmuşlar. Kıbrıs Safkan Kediler Derneği başkanı Rania Razorenova “Türkler, Kıbrıs kedimizi Türk kedisi diye kaydetmeye çalışıyorlar “ diye kıyamet koparmış. Paşpiskoposun sözcüsü ise: “ Bu kediler Kıbrıs’ın tarihine ve geleneğine aittir. Kilise bu çabaları destekliyor” diye demeç vermiş gazetelere. Azize Helena ve Afrodit kedilerinin Türkiye’deki Van kedisinden üreme olduğu söylenmiş. Kedilerden DNA alınıp Kaliforniya’daki bir laboratuara gönderilmiş. Sonucu merakla bekliyoruz. Kedilerin hangi dilde miyavladıklarına da bakmakta yarar var aslında. Merak ediyorum acaba şu Kaliforniya’daki laboratuar bir safkan Türk ya da Rum bulup onu da kaydedebilir mi? Görmüş olurduk neye benzediğini...",female
8,"Gideceğinizi bildiğiniz bir yerde kalmanızda hep bir yarımlık vardır. Ya aklınız ya ruhunuz ya da eşyalarınız ele verir sizi. Bir yanınız alışıverir bir yanınız diken üstündedir. Tadını çıkarmak istersiniz elbet. Yine de “dönmem gerekli çünkü...” diye başlayan ve uzayıp giden cümleler kurarsınız. Ezbere bilirsiniz bazen geçeceğiniz yolları. Her sabah tarihi değişen gazetelerde benzer haberleri okursunuz. Yine de iyi bir pazarlamasını yaparsınız kendinize sıkıcılığınızın. Hepimiz başka başkayız ama çoğunuz geldiği anda gideceği anın üzüntüsünü yaşamadan edemez. İstanbul'da son bir haftam. (bir dahaki gelişime kadar tabii) İsteksiz yolculuğa çıkılacak günün sabahları çok sevimsiz oluyor. Her şey, herkes aynı aslında, bir de valiz durmasa evin ortasında... Bir hafta sonra bugün trafik olur diye erken çıktığımız havaalanı yolunda trafiğe yakalanacağız. İçten içe uçağı kaçırmak isteyeceğim. Sorumlusu araba dolusu bu yollar olacak ne de olsa. Ama yol açılacak ve gerektiğinden erken bir saatte varacağız havaalanına. Saçma sapan bir sürü kontrollerden geçeceğiz. Her kontrolde kendimi üzerimde ya da çantamda bir şeyler saklıyormuşum ya da bir suçluymuşum gibi hissedeceğim. Hissettirecekler. Bir kahve içimlik vaktimiz olacak. Ayrılık öncesi içilen bu kahveler insanın boğazından geçmiyor. Bu zamanlarda hiçbir şey konuşulamıyor. Söylenen her söz sessizliği örtmek için sanki. Gitmek bir karabasan gibi çöküyor hem gidenlerin hem kalanların üstüne. Kahve falan içmeden gideceğim. Pasaport kuyruğuna tek başıma girdiğim panikleyeceğim ama kargaşa içinde biraz kaybolacak her yaşanılan. Bütün duygular bir yanda, sırada yerime gözünü diken adam yanımda öylece dikileceğim. Yerimi kaptırmamaya çalışmaktan içimde büyüyen hüznü bile yaşayamayacağım. Vedalaşmalar uzun sürmesin isteyeceğim. Uzun sürecek. Havaalanlarına gidilen yollarda başlar aslında vedalaşmalar. Arkamdan el sallanmasını istemeyeceğim ama sırtımı çevirip ellerinde pasaportlar, valizler, yüzlerinde hep benzer ifade koşuşturan insanları, üniformalıları görünce hemen geri çevireceğim kafamı. El sallamak bile daha sevimli gelecek Sıra bana geldiğinde yine bir kaçakmışım gibi hissedeceğim kendimi. Bütün bu kontrollerin, yurtdışına çıkmamda bir sakınca olmadığının onaylanmasının ardından kendimi dev bir ekranın önünde bulacağım. Uçuş numaraları, şehirler, saatler, kapı numaraları... O koşarak geri dönmek isteyeceğim. Dönmeyeceğim. Küçük valizimi sürükleye sürükleye ilerleyeceğim. O ekranın karşısında kalakaldığım andan itibaren terk edilmiş ve hayat hakkında en ufak bir fikri olmayan bir kedi yavrusu gibi hissedeceğim kendimi. Her şey çok karmaşık ve zor gözükecek gözüme. Bilet numaraları belli olsa da sıraya girmek için yarışacak herkes. Ne Türkçe biliyor olacağım ne başka bir dil. İki insan arasında kalanlar gibi iki şehri kıyaslamaya başlayacağım. Yorulacağım. Hayatın yan koltuğumda oturan adamın gözünden nasıl gözüktüğünü merak edeceğim. Gittiğimde başka bir şehre değil de başka bir gezegene gitmişim gibi uzak hissedeceğim. Ve ne zaman oradan bahsetse biri bana, aklıma burası gelecek.",female
9,"Üniversitedeyken İranlı bir arkadaşım vardı: Mozhgan (ya da bizim ona seslendiğimiz şekliyle Müjgân). Büyük bir kısmını çamaşırhaneden bozma rutubetli bir odada geçirdiğim yurt hayatım boyunca, onun kadar güzel şiir okuyanını görmedim. Türkçe, İngilizce, Fransızca, bir kaç dil bilirdi. Hele Farsça okumaya başladı mı, elimizde ne varsa bırakıp ağzının içine bakardık. Farsça anladığımızdan değil. Gerçi Mozhgan okuduğu şiirleri üşenmeyip satır satır çevirirdi. Ama bu çok da kolay bir şey değildi. Arada bir durup şöyle şeyler söylerdi: “Hani bazan tertemiz bir şeyin içine bir parça pislik karışır ya? Türkçede ne deniyor mesela?” Birbirimize bakıp gülüşürdük. “Aman Mozhgan” derdik, “İşte tam öyle deniyor Türkçede: temiz bir şeyin içine karışan bir parça pislik!” Kızardı bize. “Mutlaka bir lâf vardır, siz bilmiyorsunuzdur,” derdi. Biz Farsçanın zenginliğine hayret ederken, Türkçeyi değil bizi suçlardı. Herhalde haklıydı. Farsçanın güzelliği sadece ifade gücünden değil, müziğinden de kaynaklanıyordu. Müthiş bir melodi vardı şiirlerde. Hiç anlamasak da, Mozhgan’ı saatlerce dinleyebilirdik. En çok Füruğ’dan okurdu: “…nıgah kum ki mum-ı şeb berahı ma çegune katre katre ab-mişeved/sürahiye siyahı dideganı men/be lay lay germ tu lebaleb ez şerab mişeved/be ruyi kahvare haye şiir men/nıgah kun/tu midemi ve aftab mişeved.” Onat Kutlar’ın Türkçesiyle: “… bak tam karşımızda gecenin mumu/damla damla nasıl eriyor/nasıl doluyor ağzına kadar uyku şarabıyla/gözlerimin simsiyah kadehi/senin ninnilerini dinlerken/ve bak nasıl/şiirlerimin beşiğine/sen doğuyorsun, güneş doğuyor.” Böyle gecelerde, büyülenmiş gibi dinlerdik Mozhgan’ı. Bize Füruğ’un nasıl güzel, nasıl müthiş bir kadın olduğunu anlatırdı. Daha sonra fotoğraflarını gördüğümde Mozhgan’a hak verdim: buğulu iri gözleri ve insanın içine işleyen bakışlarıyla Füruğ Ferruhzad unutulacak bir kadın değildi. Güzelliği ve zekası bir yana, cesaretiyle de nam salmıştı. 1960larda İran’da baskıcı yönetime karşı sesini çıkarabilen nadir insanlardandı. Şah rejimine açıkça karşı duran ‘Yeryüzü Ayetleri’ adlı şiir kitabını yayınlamış ve genç bir kadın olduğu için ona şüpheyle bakan ‘yaşlı ve erkek’ edebiyat çevrelerinin bile saygısını kazanmıştı. Mozhgan bunları anlattıkça, Füruğ’a gitgide daha büyük bir hayranlık duyuyorduk. Onu tanımak sevmek demekti. Garip olan, bu tanışıklığı, Mozhgan’ı ve ailesini memleketlerini terketmeye mecbur bırakan Humeyni’ye borçlu olmamızdı. Ne zaman Füruğ’u düşünsem aklıma Humeyni’nin gelmesi bundandır. Mozhgan’ın Füruğ’la kurduğu bağda, İran’ın yüzünü neredeyse bir gecede değiştiren ve ülkeyi Şah’tan kurtarırken başka bir karanlığa sürükleyen dini lider Humeyni’nin payı vardı elbette. Devrim sırasında Şah'ı devirmek için sol muhalefetle birlikte hareket eden Humeyni, amacına ulaşıp iktidarı ele geçirdikten sonra muhalif grupları birer birer ortadan kaldırmıştı. Mozhgan’ın ailesinin de aralarında olduğu solculardan bir kısmı ülkeden kaçmak zorunda kalmışlardı. Şah Füruğ için ne ise, Humeyni de Mozhgan için oydu: baskıcı ve ceberrut bir yönetimin lideri, onu yerinden yurdundan eden ve gurbette hasret şiirleri okuyarak yaşamaya zorlayan bir diktatör. Mozhgan kendi itirazını Füruğ’un dilinden söylüyordu. Onun gibi biz de, bu cesur ve sıradışı kadında kendi isyanımızdan bir şeyler buluyorduk. Böylece, 1985 yılının baharında, kız yurdunun arka cephesindeki yangın merdivenine güvercinler gibi dizilip şiirler dinleyen bir avuç genç kadın, İranlı şair Füruğ Ferruhzad’a topluca aşık olduk. Füruğ olmak istediğimiz her şeydi: şair, ressam, oyuncu, yönetmen, devrimci ve anne. O bizim ayrı ayrı yaşamayı umduğumuz bütün hayatları, tek ve kısa bir ömre sığdırmayı başarmıştı. Otuz iki yaşında henüz gencecik bir kadınken trajik bir şekilde öldüğünü biliyorduk. 1968'de bir trafik kazası geçirmiş ve başını kaldırımın kıyısına vurarak oracıkta can vermişti. Bu konu açılınca, hep beraber iç çekerdik. Çok zaman sonra, bir sahafta dolaşırken ‘Yeryüzü Ayetleri’ne rastladım. Kitabın kapağında Füruğ, güzel iri gözleriyle dimdik bana bakıyordu. Cesaretiyle hepimize ilham veren bu muhteşem kadını, onu bizimle tanıştıran Mozhgan’ı ve yangın merdiveninde şiirler okuyarak geçirdiğimiz baharı hatırladım. Kitabı avcumda tutarken düşündüm ki, yazdığım her satırda Füruğ’dan bir şeyler var. Onun cesaretinden, bitmeyen umudundan ve doğulu hüznünden bir parça var bende. Bu coğrafyada yazan bütün kadınlarda… Onun izi var ‘avuçlarımızın mürekkep lekeli çukurları’nda…",female
10,"Okuryazar.tv Yıllar önce dergiciliğe heves etmiştim bir vakit. Hürriyet dergi grubunun kraliçesi Neslihan Tokcan beni uzun bir hazırlık sürecinin içine sokmuştu. Almanya’ya gitmiştim. Haftalık dergilerin idari ve editoryal yönetimleri üzerinde kısa süreli bir staj yapacaktım... Ayrıca birkaç konferans ve seminer izlememi de istemişti... O konferansların birinde büyük dergi gruplarından birinin başındaki kişi “Önümüzde kâğıt dergicilik için sayılı birkaç yıl var. Mevcut dili korumaya çalışmak beyhude. Şu anda gençlerin cep telefonları yoluyla yarattıkları sms dili, siz kabul edin ya da etmeyin yeni çağın yeni dili olacaktır. Reklamda, dergide, haberde, televizyonda daha hızlı ve daha kısa daha da kısa anlatımı benimsemek durumundayız. Yeni kuşağı kendinize uydurabilmeniz mümkün değil. Siz onlara uyacaksınız. Uymayan kaybeder. Kendi cemaatini kurup ona haber, ona yorum, ona müzik, ona sanat, ona kültür üreteceksiniz” demişti... *** Twitter belki de gün tarif edilen düzene uygun düşen adımlardan biri... Yani bir grup oluşturarak kişisel medya yaratmanın en güçlü meydanlarından biri artık. Ama bunu doğru kullanabilen kaç kişi var? Çoğu kullanıcı Allah’ın şikâyet kutusu gibi algılıyor Twitter’ı. Ve genellikle hava durumunu şikâyet ediyor. Ya da ortalamanın ses etmeyeceği büyük isimlerin büyük cümlelerine sığınarak bir aklanma ve laf yetiştirme platformu olarak kullanıyor. 700 yıl önce doğmuş olan Mevlânâ bugün bir Twitter fenomeni. Her neyse... Twitter’ı doğru kullanarak kişisel bir haber kanalı yaratmak da mümkün, ulusal çapta bir skandala imza atmak da... *** Murat Hocaoğlu televizyon dünyasının başarılı prodüktörlerinden biridir. Çok kısa bir süre bir televizyon programında birlikte çalıştık. O kısa süre çok yakın olmak için olanak tanımasa da birbirimizin dünya dilini anlamak için yeterli bir zamandı diye düşünüyorum... Dediğim gibi; iyi bir televizyon prodüktörüdür. Çok başarılı işlere, çok popüler projelere imzasını koymuştur. Murat’ın entelektüel yanını açıkçası ben Twitter sayesine keşfettim. Olaylara ve olayların öznesi olan kişilerin açıklamalarına yorumları “hah işte, biri de buradan bakıyor” dedirtiyordu bana... Murat’ın gönlünde aslında yayıncı olmak yatarmış... Çok kısa bir süre önce tamamen kişisel bir çabayla (maddi ve manevi) ve çok inandığı birkaç editör dostuyla bir internet dergisi yayınına başladı. Siteleri için “kültür sanat alanında bir söyleşi paltformu” tanımlamasını uygun bulmuşlar. Tam 43 söyleşi var... Siteyi tıkladığınız vakit görsel olarak da içerik olarak da hani gözünüzü kapasanız mürekkebi koklayacağınız eski düşün dergilerinden biriyle karşılaşıyorsunuz adeta... *** Bir hayalin, bir inancın peşinden atılan ilk somut adıma öyle hayranlık duyarım ki... Küçük bir çocuğun beklenmedik bir anda attığı ilk adımı içtenlike ve içgüdüsel olarak alkışlar ya insan... Murat’ın sitesini de öyle sevdim... İçinde sevdiğim onlarca kişinin sözünü, yüzünü görünce hele.... Kimler kimler, ne güzel şeyler anlatmışlar, okumalara doyamazsınız... *** Kemal Sayar mesela demiş ki: “Devrimlerin fitilini soylu ruhlar ateşler, tarihi buldukları dünyayı daha da güzelleştirmek isteyen iyimserler yazarlar...” Görkem Yeltan ise: “Ben çocuklar için yazmıyorum, çocukların da okuyabileceği bir dünya kurmaya çalışıyorum” Orhan Miroğlu: “Şiddet bittiğinde her iki halk yeni bir yaşama hukuku yeni bir siyasi birlik oluşturabilecek” demiş... Ve benim çok sevgili kardeşim... Öğrenciliğinden çıkıp, bir listede şiir kitabını görünce pek de gururlandığım Mehmet Said Aydın... “Kusurlu Bahçe” kitabının adı... Demiş ki: “Çocukluk denen hayal ülkesini özlediğim, özlerken hatırlamaya çalıştığım, hatırlamaya çalışırken bazen şiir yazdığım doğrudur. Bunlar bir hesabın yahut kurgunun ürünü değil, şiirin başına oturduğumda yanıma gelen şeyler. Her yanıma geleni şiire dâhil etmiyor olmalıyım. Sorulacak kadar belirgin olduğuna göre, çağırdığımda gelen çocukluğumu seviyorum belli ki. Ama bundan söz ederken, şiir içinde söylerken duygu hüzün müdür, ondan emin değilim. En çok özlediğimizin, en çok unuttuğumuz olduğu ihtimalini anmalıyım burada. Çünkü savaş çocukluğu bitirir; herkes aynı yaştadır artık. Çocukluğu savaşla biten, biten de demeyeyim kesilen, taammüden duraklatılan biriyim, birçok yaşıtım gibi. Bunu yapanlara beslediğim öfke yersiz değildir bu yüzden. Hüzün değil, öfke; çocukluğum pat diye bitirildiği için.” *** Kendiniz için, yapacağınız şey... Bilgisayar başındaysanız eğer çok kolay: www.okuryazar.tv ***** Kar altında Gümülcine Geçtiğimiz hafta turnemizin ilk Avrupa noktası en yakın komşumuzla başladı. Türkiye Cumhuriyeti Gümülcine Başkonsolosu Metin Sarnıç himayesinde Batı Trakya Azınlığı Yüksek Tahsilliler Derneği, İskeçe Türk Birliği ve TOÇEK Tiyatro Topluluğu’nun ortak davetlisi olarak Gümilcine’ye gittik... Eski Rex Sineması’ndaki gösteriye Gümülcine Başkonsolosu Mustafa Sarnıç ve eşi Esin Sarnıç, Gümülcine Belediye Başkan Yardımcısı Mehmet Devecioğlu, Batı Trakya Türk Öğretmenler Birliği Başkanı Sami Toraman, Eşitliğe İlk Adım Listesi Başkanı Sibel Mustafaoğlu, Batı Trakya Azınlığı Yüksek Tahsilliler Derneği Asbaşkanı Osman İsmail, Şapçı Azınlık Eğitim ve Kültür Derneği Başkanı Dr. Necla Çavuş, Batı Trakya Kadın Platformu Sözcüsü Şükran Raif, muavin konsoloslar Berin Okur, Adnan Öztürk’ün yanı sıra beni çok şaşırtan ve çok sevindiren muazzam bir kalabalık katıldı... Tek kişilik bir oyun ve yaklaşık iki saat... İnsan üzerine, kırk yıllık bir Türkiye hikâyesi anlatıyorum. Öyle bir akşam yaşadık ki yine... Dünyanın neresinde olursak olalım, aslında hiçbir şekilde birbirimizden kopmuyoruz. Kopamıyoruz... Ne yaş farkımız var, ne cinsiyet farkımız var... Ne sınırlar, ne doğduğumuz, büyüdüğümüz topraklar bizi birbirimizden farklı kılıyor işte... Dünyanın bir yerinde hepimiz bir şekilde ötekiyiz... Bir şekilde “azınlık” oluyor adımız... Ama işte bakın... Bir avucun içinde birbirine değen, birbirinin üzerinden geçen hayat çizgileriyiz biz... Kar altında girdiğimiz Gümülcine’den güneşle yolcu edildik. Ama ne güzel insanlar tanıdık... Ama ne güzel... “Diva” diyorlar, her şeyin organizasyonunu yapan şahane kadın Şükran Raif’e... Yine görüşeceğiz, en kısa zamanda...",female
11,"Sosyal devlet yok da Sosyal Hizmet var mı?: “Sosyal Hizmetleri Yeniden Düşünmek” başlıklı Konferans ve düşündürdükleri Bu ülkede medyanın “flaş haber” dedikleri şeyin sıkıntısını çektiği söylenemez, her gün, her hafta daha birini tüketmeden ele alınması gereken başka “mühim” konular zuhur etmekte. Daha dün, basılmayan bir kitabın yasaklanması, bu konuyla da ilgili özel yetkili savcının görevden alınması, TÜSİAD’ın hazırlattığı anayasa taslağında değiştirilemez maddelerle ilgili düzenlemeler tepki çekince bizim görüşümüz değil diye çark etmesi, başkanlık sistemi gibi AKP’nin gönlünde yatan “aslanı”, Kürtlerin taleplerinin dikkate alınması için başlattıkları sivil itaatsizlik gibi her biri önemli olan konuları konuşuyorduk; bu hafta ise, “şifreli” YGS sınavı ile uğraşıp duruyoruz. Bunların her biri önemli kuşkusuz; ancak, bir de bunların gerisinde yatan bir zihniyet, sistem ve politika var ki, asıl bunları konuşmak gerekiyor. Sivri sineklerle uğraşmaktan bataklığı kurutmaya hali kalmayan “biçarelere” döndük dense yeridir. Örneğin anayasada değiştirilemez maddeler olmasın diyen TÜSİAD taslağını eleştiren de, beğenen de oluyor; ancak, asıl üzerinde durmamız gerekenin bu ülkede yasa ile uygulama arasındaki büyük fark olduğu unutuluyor. Bir-iki hafta önce de anayasa değişikliği ile ilgili tartışmalar nedeniyle bu boşluktan söz ettim, tekrar etmeyeceğim; ama sorayım: Örneğin Anayasa’nın devletin niteliklerini belirleyen 2. maddesi ne diyor? “Türkiye Cumhuriyeti, toplumun huzuru, milli dayanışma ve adalet anlayışı içinde, insan haklarına saygılı, Atatürk milliyetçiliğine bağlı, başlangıçta belirlenen temel ilkelere dayanan, demokratik, laik ve sosyal bir hukuk devletidir.” Peki, bu “değiştirilemez-vazgeçilemez” niteliklere karşın, bugün Türkiye için insan haklarına saygılı, laik, demokratik, sosyal, hukuk devleti demek mümkün mü? Örneğin sosyal devlet, kapitalist sistem içinde ortaya çıkan ve devletin, demokratik gelişmelere bağlı olarak toplumu oluşturan bireyler arasında aidiyet ve bütünleşme duygusu yaratması ihtiyacından doğan bir nitelik diye tanımlansa da, liberal yaklaşımın uygun bulduğu bu tanımlamanın eksik yanları var. Oysa sosyal devleti, demokrasinin bir sonucu olarak varlık kazanan soysal yardım devletinden ayırmak ve sınıfsal çatışmanın, bu çatışmada emeğin siyasal güç ilişkilerinin bir tarafı haline gelmesinin ürünü olarak görmek daha doğru olur. Sosyal devlet derken nereye bakacağız? Sosyal devlet olmak için, devletin sosyal harcamalarının yüksek, bu nedenle vergi gelirinin büyük ve vergi sisteminin bunu sağlamaya yönelik olması gerektiği biliniyor; en başta da bunlara bakılıyor. Ancak tek başına bunlar yeterli değil. Bunun ötesinde, devletin, sosyal eşitlik ve sosyal adalet gibi temel hedefleri olması, yeniden-bölüşüm politikasının bu hedeflere ulaşmak amacını taşıması ve sosyo-ekonomik hakların temel hak ve özgürlükler olarak kurumsallaşması önem taşımakta. Yani, sosyal devlet olup olmadığına karar verebilmek için, istihdam yapısı, çalışma koşulları, gelir düzeyi, gelir dağılımındaki adalet veya adaletsizlik gibi sonuçları gösterge olarak almak gerekiyor. Yani, kapitalist piyasayı güçlendirmeye çalışan bir devlet değil, bu piyasanın getirdiği eşitsizlikleri azaltmaya çalışan, bunun için sosyal harcamaların önemli bir kısmını eğitim, sağlık, konut gibi temel hizmetlerin piyasa dışında karşılanmasını sağlamaya ayıran, çalışma hakkını ve belirli bir gelir düzeyini güvence altına alan bir devleti kurumsallaştırmak gerekiyor. Bu konularda tartışmanın da, farklı düşünenlerin olduğu da biliniyor; yerim dar, bunlara giremeyeceğim. Sosyal devlet güzellemesi yapmak de değil niyetim; ancak bu ülkede kavramın ve olgunun doğru anlaşılmasına büyük ihtiyaç olduğunu düşünüyorum. Bu arada, sosyal refah devletinin yalnız Kuzey Avrupa ülkelerinde gerçekleştiğini, Kıta Avrupa’sı ülkelerinde bile bu modelden uzaklaşan uygulamalar olduğunu, İngiltere gibi ülkelerde ise liberal model diye, aslında “sosyal yardım” devletinin varlık kazanabildiğini bilmek ve unutmamakta da yarar var. Bunun dışındaki tanımlamaları da, ancak “indirgemece-kandırmaca” tanımlamalar olarak görmek gerektiği söylenebilir. Türkiye’de ise, anayasada yer alsa da, hiçbir zaman sosyal refah devleti olmadığı biliniyor. Bunun birçok nedeni var; ancak bu nedenler arasında, emeğin devleti bu yönde dönüştürecek bir toplumsal-siyasal güç haline gelememesinin en başta geldiğini söylemek de kaçınılmaz. Örneğin bugün siyasal seçimler yaklaşırken ne görüyoruz? İş dünyası, dini cemaatler, Kürtler, Aleviler, laikler, dindarlar gibi toplumsal kesimler ve beklentileri sayılıyor, emekten söz eden yok. Hatta, emeğin birkaç temsilcisi Meclis’e girince emek için değişen ne olacak diye soran bile yok! Öyle olunca da, 1961’den buyana anayasa ile sosyal devlet gibi büyük bir iddianın altına girmiş ve 1960-80 arasında en azından “sosyal vaatler devleti” olabilmiş bu devlet, bugün “sosyal yardım” devletinin en fukara modelini benimsemekte bir sakınca görmemekte. Sosyal yardım devletinin fukaralığı veya zavallılığı, sosyal harcamalarından sosyal hizmetlere kadar nereye baksanız karşınıza çıkmakta. 70 milyondan fazla nüfus, yarısı geçim derdinde, 4-5 milyon işsizi var, en iyimser ölçümle yüzde %15’i yoksul; kentlere göç hızla devam etmekte, bir de yıllardır süren savaş hali ve bunun getirdiği yıkımları yaşamakta. Şimdi bu ülkede, sosyal devlet bir yana, sosyal yardım devleti olmak için bile ne kadar çok hizmet ve yardım gerektiğini söylemeye gerek yok sanırım Ve bunca ihtiyaç karşısında, 2010’da Türkiye’de sosyal güvenlik, sağlık, sosyal hizmetler ve sosyal koruma harcamalarının tümü GSMH içinde ancak % 13 pay alırken, bu harcamaların önemli bölümü sosyal güvenlik ve sağlığa gittiğinden, sosyal hizmet ve sosyal yardıma GSMH’dan ancak % 0.78 gibi bir pay düşmekte. Ailelere, genç, yaşlı, çocuk, engelli gibi farklı kesimlere kurumsallaşmış hizmet götüren tek bir kurum var, da SHÇEK; onun bütçesi de, 2011 için Diyanet İşleri Başkanlığı’na ayrılan bütçe kadar; 3 milyarın biraz üstünde. En önemli hizmetinin çocuklara olduğu biliniyor. Örneğin 10 bin dolayında çocuğun kurumda kaldığını, 22 bin dolayında çocuk için de aileye sosyal hizmet desteği verildiği görülüyor; SHÇEK’in gelecekteki planı ise, 2014’e kadar çocuklarla ilgili kurumsal hizmetlerin önemli bölümünü ailelere devretmek yönünde. Oysa zaten aileler, sosyo-ekonomik koşullar nedeniyle perişan olduklarından çocuklar SHÇEK’e emanet edilmekte! Ailelerin durumunu düzeltecek hangi politika var? Emanete pek iyi bakıldığı da söylenemez. Kurum az, personel daha da az; hizmet vermeye uygun olmayan kişilerin çalıştırıldığı da bilinmekte. Yani, sosyal hizmet alanlar ayrı, verenler ayrı perişan. Büyük ihtiyaçlar, düşük bütçeler nedeniyle, hizmetlerin taşeron yoluyla sağlanmasına gidildiği de görülüyor. Oysa, zaten mağdur ve yaralı insanlara yönelik hizmetlerin nasıl bir duyarlılık ve eğitim gerektirdiğini söylemeye gerek yok. Alanda yetişmiş, insana ve işine duyarlı kişiler çalıştırmak gerektirdiği bilinirken, kadrolu personeli azaltarak sözleşmeli ve geçici eleman çalıştırmak, bu da yetmezmiş gibi temizlik işlerine benzer biçimde sosyal hizmet uzmanı, sosyolog ve psikologları da taşeron yoluyla sağlamak hangi devlet anlayışına yaraşır dersiniz? Açıkçası, hiçbir anlayışta yerini bulmak kolay değil. Ancak, bu ülkedeki uygulama böyle. Bu nedenle MSÜ Konferans Salonunda bugün başlayan ve “Sosyal Hizmetleri Yeniden Düşünmek” başlığını taşıyan uluslararası konferansın bu konuyu ve tartışmayı gündeme getirmesini çok önemsiyorum. Kuramıyla, pratiği ile hep konuşmamız gereken temel meseleleri birlikte düşüneceğiz. Bakalım…",female
12,"Hazır bir reçete yok Ama “Birlikte yaşamaksa” muradımız “Barış içinde Çözüme” yatırım yapmaktan başka çaremiz de yok. Bu başlık, Barış Meclisi’nin 9 Ocak’ta düzenlediği basın toplantısında dile getirdiğim bir slogan. Tekerleme gibi görünse de, anlamı var. Bununla, şu taraf veya bu tarafın ne dediğinden, tarafın talepleri veya bu tarafın tepkilerinden ötede bu ülkede yaşayanlar olarak “barış ve çözüm” gibi ortak bir talepte buluşmamız gereğini gündeme getirmek istedim. Kürtler iki dilden özerk yönetime uzanan isteklerini gerçekleştirirken birlikte yaşamayı da sürdürmek İstiyorlarsa, Türkler de bu topraklarda barış ve adalete, eşitlik ve demokrasiye dayalı bir toplum ve yönetim arıyorlarsa toplumca “barış ve çözüme” kilitlenmek durumundayız demek istemiştim. Biliyorum, tarafların, silahların, tehditlerin ve politik manevraların ortalığı kapladığı böylesi bir sorunda, insan ve yaşamdan, ortaklık ve uzlaşmalardan söz etmek naif kaçıyor. Her yerde farklı taraflar ve fikirler çarpışır ve herkes çoğunlukla kendi sesini dinlerken, ne bunlar uğruna ölen, acı çeken, yokluk içinde yaşayan insanları hatırlatmanın, ne de kendi önceliklerimiz kadar ötekinin önceliklerini de dikkate almamız gereğini söylemenin fazla bir anlamı oluyor. Barışın konuşulduğu ortamlarda bile politik gerçeklikler insani gerçeklikleri geriye itebilmekte. Oysa kendi adıma, Kürt sorunu gibi tüm toplumu ilgilendiren ve çok ağır bedeller ödediğimiz bir sorunda, barış içinde çözüm aramanın gerekliliği gibi, bu çözümün insani gerçekliklere dayalı dil ve politiklarla bulunabileceğini vurgulama gereğini de duyuyorum. Örneğin Haziran’a uzanan bir ateşkes sürecindeyiz; kaçırılmış fırsatlara yanmamak için bu süreci iyi değerlendirmemiz gerektiğini de biliyoruz. Son dönemde Kürtlerin kendi taleplerini netleştirmek ve hatta bu talepler doğrultusunda tek taraflı bazı girişimlerde bulunmak yolunu seçtiklerini de görüyoruz. Siyasal iktidardan bekledikleri açılımın oyalamaya dönüşmesi, Türklerden anlayış ve kabul beklerken dışlanma ve düşmanlıkla karşılaşmaları karşısında bazı girişimlerde bulunmalarını anlaşılır ve haklı bulabiliriz. Ancak tüm toplum açısından önemli bir değişim anlamına gelen bu talep ve girişimlerin varlık kazanması için ya savaşmaya devam etmeleri ya da bu konuda toplumun olurunu sağlamaya yönelmelerinin gerekiyor. Başka yol da yok. Aslında toplum olarak, ya barışın dili ve yolunu bulmaya çabalayacağız, ya da şiddetin ve savaşın türküsünü söylemeye devam edeceğiz. Kuşkusuz bunca acının ve kinin biriktiği bu sorunda her iki taraf için de barışçıl söylem ve çözümlere gelmek hiç kolay değil. Bugüne dek kendi talepleri için kavga etmiş, savaşmış, can vermiş bir toplumda, şimdi ötekinin taleplerini dikkate almaya, bunun için konuşmaya, müzakereye yanaşan tutum ve anlayışlar geliştirmek zor. Yine de hepimizin geleceği adına yeni bir uzlaşma noktasına doğru yola çıkmamız gerektiğini unutumayız. Bunun için her iki tarafta basireti ve cesareti biraraya getirecek, aklı kullanırken duyguyu bir yana bırakmayacak insanlara, bunu dikkate alan bir dile ve bu yolda adımlara ihtiyaç olduğu ortada. Basiret ve cesaretin, akıl ve duygunun bugüne dek savaşmaktan başka bir şey yapmamış kişiler arasında değil başka yerlerde aranması gerektiği de, barış ve uzlaşma dilinin tek taraflı dayatmalarla değil farklı bir üslupla kurulabileceği de düşünmemiz gereken başka gerçekler. Örneğin bugüne balktığımızda, barış yolunda gelişecek bir dilin Öcalan ya da PKK’dan gelen veya milliyetçi cepheden yükselen söylemlerle nasıl tıkandığını görebiliyoruz. Oysa ateşkes sürecinin iyi değerlendirilmesinin, herşeyden önce bencillik ve ihtirasın değil, barış ve çözüme vurgu yapan dil ve söylemin öne çıkmasıyla mümkün olacağı açık. Bu dilin temelde, ne siyasal ve ideolojik, ne de şahsiyetler üzerine kurulacak bir üst perde söylemi olması doğru; aksine tüm naifliğiyle insan ve gelecekten söz eden, bunlara yatırım yapmayı önemseyen bir dil olmasında yarar var. En başta da barışın dilini çözümün diliyle buluşturmak durumundayız. Bu anlamda bir durum değerlendirmesi son derece anlamlı. Barış Meclisi’nin basın toplantısı da bu amacı taşıyordu. Toplantı da konuşanlar, anadil konusunda yaşanan ıstıraplardan KCK davasına, iktidarın gelgitlerinden özerklik taleperinin anlamına kadar konuşulması gereken birçok sorunun altını çizdiler. Haklıydılar; unutulmaması gereken birçok acı, konuşulması gereken birçok konu vardı. Örneğin bugün anadil istemi konuşulurken, Türkçe bilmezse toplumla, Türkçe öğrendiğinde ailesi ile yabancılaşan çocukları, kendi dillerinde dertlerini anlatamayan, haklarını savunamayan insanları bilmemiz ve konuşmamız gerektiği ortada. Yıllarca bunu görmezlikten gelen bu ülkede, asıl konuşulmasaı gereken de bunlar. Bu nedenle Barış Meclisi ve benzeri girişimlere bugün eskisinden daha fazla ihtiyaç var. Şimdi barış içinde çözümü yalnızca bir umut olmaktan çıkarmak ve bu konudaki toplumsal mutabakatı genişletmek gerekiyor. Bunun için barış ve çözümü de, iki tarafın kaygı ve duyarlılıklarını da birlikte düşünülmesine ihtiyaç var. Karşılıklı anlama ve empatinin gelişmesi açısından da, bu yolda girişimler gerekiyor. Örneğin Kürtler açısından taleplerinin haklılığı kadar, bunları bu toplumun çoğunluğuyla paylaşabilme noktasına gelmek önem taşıyor. Birikte yaşamak sürdürülmek isteniyorsa, bu gerekli. Türk tarafı için de, bu ülkede barış, bu toplumda güven ve refah istiyorsa Kürtlerce ileri sürülen talepleri yok saymak, ya da reddetmek gibi bir “lüksünün” olmadığını anlamaktan başka çare yok. Hala evlatlarını yitirmeyi göze almayacaksa, Kürtleri anlamak, taleplerini konuşmak ve müzakere etmek durumunda. Böyle düşünüldüğünde, ortak dilin bir taraf için “çözüm için barışa” vurgu yapmak yönünde, öteki taraf için de “barış için çözümü bulmak” çerçevesinde kurulabileceğini düşünmek zor olmasa gerek. Bu çerçevede insan ve yaşam temelli bir barış, eşitlik ve adalet temelli bir toplumsal gelecek isteminin her iki tarafta karşılık bulma olasılığının yüksek olduğu da yadsıyamayız. Öyleyse bugün, yalnız siyaset dünyası ve siyasetçilerden değil, medya, iş dünyası, işçi sendikaları ve sivil toplumdan gelecek ve barış içinde birlikte yaşamaya yönelik çaba ve yatırımlar beklediğimiz, “barışa ve barış içinde çözüme” yatırım yapmamız gereken noktadayız. Özetle demek istediğim bu.",female
13,"Pelerin “Ben sana yemek yapayım, sen de bana güzel bir şey anlat” dedi. “Tamam. Ama sen ne pişireceksin?” “Makarna, ama en sevdiğinden.” “O zaman şöyle yapalım. Ben sana yeni bir hikâye anlatmayayım da sana çok sevdiğim eski bir filmi izleteyim. Filmden sonra söyleyeceklerim anlatacağım hikâyeye sayılsın!” “Anlaştık” dedi. “Anlaştık!” dedim. O taze makarna yaptı. Tereyağlı, parmesan peynirli. Önce yemek yedik. Sonra ben panjurları kapadım. Filmi hazırladım. “Çarpışma” başladı... *** “O kadar kalabalık bir şehir ki birbirimize çarpınca karşılaşıyoruz” dedi kadın ilk sahnede... Sonra zenci polis memuru çalılar arasında bir delikanlı cesedi buldu... 2006 yılında büyük bir sürpriz yaparak en iyi film ve en iyi senaryo Oscar’ı alan “Çarpışma” bir savcı ve karısı, zenci bir yönetmen ve karısı, İranlı bir bakkal ve ailesi, çaylak bir polis memuru ve ırkçı partneri, Meksikalı bir anahtarcı ve kızı, zenci iki araba hırsızı ve melez iki dedektifin birbirine karışan, çarpışan, buluşan hayatlarının 36 saatini anlatır... Soluksuz izlenen şahane bir hikâyedir... *** Silah seslerinden korktuğu için yatağın altından çıkmayan, babası gelmeden uyumayan küçük kızı bir kez daha izlerken... Anahtarcılık yaparak yaşamının kazanan babasının “Küçükken beni koruyan bir peri vardı, bana beşinci yaş günümde bir pelerin vermişti. O pelerin beni yaşamım boyunca bütün kurşunlardan, kazalardan ve kötü adamlardan korudu. Bak büyüdüm baba bile oldum. Ama kızım beş yaşına geldiğinde pelerini ona vermeliydim unuttum. Şimdi sana veriyorum. Ama uyurken ve banyo yaparken bile çıkarmayacaksın onu” diyerek kızının üzerine hayali pelerini taktığında... İlk kez izliyormuşum gibi ağladım bir daha... İlk izlediğimde genç babanın şefkatine ağlamıştım... İkinci izleyişimde ise sonra olacakları bilmenin kederiydi pıtır pıtır dökülenler... *** Film devam ediyordu... Arkadaşımın çıtı çıkmıyordu. Mıhlanıp kalmıştı. Küçük kızın babasının arabası göründü sokağın köşesinde. Ona doğru yönelen silahın namlusu ekranda belirdiğinde “Eyvah” dedi ellerini başına götürerek arkadaşım. Küçük kız babasını bekliyordu pencerede sırada... Babasına uzanan silahı da gördü... “Anne” diye haykırdı... “Anne, babamın üzerinde onu koruyacak sihirli pelerini yok, bana vermişti anne, bana vermişti...” İkimiz birden ağlıyorduk anda. Küçük kız evden fırladı... Onu yakalamaya çalışan annesinin ellerinden kurtuldu ve babasına doğru koşmaya başladı.... Koştu, koştu, koştu.... Filmin sonrasında ne oldu derseniz.. *** Arkadaşıma dedim ki... “İşte böyle biriciğim... Bazen sevmek sihirli bir pelerin sanki... Bir geldi mi başına... (Ah bir gelsin başına.) Küçük çocuksun sen sanki! Üzerinde sihirli bir pelerin varmış da seni her şeyden, her kötülükten, her kurşundan koruyacakmış gibi... Buna da bütün kalbinle inanıyorsun üstelik! O sevgi öyle büyük ki, seni öyle sarıyor, öyle kavrıyor ki sen dokunulmaz, kurşun geçirmez, insanüstü oluyorsun sanki... Ve üzerinde koruyucu pelerin olduğunu sanan küçük bir kız ya da erkek çocuğu gibi kurşunlara geldiğini gördüğün her sevdiğini korumak için önlerine atlıyorsun... Çünkü inanıyorsun ki sen kurşun geçirmezsin!!... Ama bir gün bir bakıyorsun... Aslında sen de kanıyorsun... Bak... Kar yağıyor...”",female
14,"Bazen öyle bir şey oluyor ki bir şey kendisi dışında kalanları unutturuyor. Van depreminden beri başka bir şey düşünemez, konuşamaz olduk. Her kafadan bir ses çıktı yine. Bu sesler bazen çok rahatsız edici oldu maalesef. Depremden bile daha yıkıcı konuşmalar yapıldı kimileri tarafından. Depremin acıları, yaraları zamanla sarılmaya çalışılacak ama ırkçı söylemlerde bulunanların, medyada hala reyting peşinde koşabilenlerin, bir felekti bile propaganda malzemesi yapabilenlerin açıklarını, ayıplarını örtmeye hiçbir şey yetmeyecek. Belli ki bu insanların suyu var, karınları tok, elbet bir evleri, evlerinde de tuvaletleri var. Ama vicdanlarını yitirmişler. Ailelerinin, sevdiklerinin üstüne çökmemiş betonlar, sokakta, soğukta kalmamışlar hiç, «uzak» sayılmamışlar, «başkası» olabilmeyi öğrenememişler. Ölmemişler bir felakette. Öldürülmemişler. En önemlisi de tanımadıkları insanların acısını yüreklerinde hissetmemişler hiç. Kin ve nefret dolu söylemlerde bulunanların ya akılları yerinde değil ya da vicdanları kayıp ve evleri çok sağlam. Van halkı şu sadece acısını biliyor. Açlığını, evsizliğini, susuzluğunu, kaybını, korkusunu biliyor. Yapılandırmalardaki sorumsuzluğu, yıkılan Gedikbulak İlköğretim Okulu’nu, kumunun gölden çekildiği söylentilerini ve hatta şu anki öfkelerini bile unutacaklar belki bir zaman sonra. Yapılması gerekenler de unutulursa canlarını yine kadere emanet etmek zorunda kalacaklar. Ama Yunus’un bakışları, görenlerin hafızalarında kazılı kalacak hep. Zaman bile unutturmaya yetmeyecek onu. Bugün yüz bin nüfuslu bir köy deprem sonrası kalacak yer sorunu yaşıyorsa, çaresiz yardım bekliyorsa olası bir İstanbul depreminde neler yaşanacak? Bunu da düşünelim. 'Deprem anında ve sonrasında neler yapılmalı?' konulu konuşmalar üzerinde bir dönem durulup, yazıldıktan sonra gündemde başka konular, haberlerin olmasına alışığız. Bunlar olacak. Karşı koyamayacağız. Önemli olan zaman akıp giderken, bugün ağladığımızı yarın unuturken, söz verilenler yapılıyor mı? sorusuna verilecek cevap. Başka bir felakette hayatlarımızı yine şansa, kadere mi emanet edeceğiz? Başka yaralar açılmaması için önlemler alınacak mı? Bir sonraki depremde daha bilinçli, daha hazırlıklı olabilecek miyiz? Sosyal devlet anlayışı üzerinde durulacak mı yoksa propaganda kurbanları mı olacağız? Halk sütünü, ekmeğini, yorganını, dişinden tırnağından arttırdığını veriyor ihtiyacı olanlara. Zamanı gelince gocunmadan yine verir. Peki devlet ne verecek, ne yapacak biraz da bunları sorgulayalım.",female
15,"Ne kadınlar... Pencereden el salladım. Servise bindi gitti kızım. Sonra görüş alanımdaki binlerce çirkin çatıya baktım. O çatıların altında sabah telaşı yaşayan binlerce insan var şimdi. Orası burası ağrıyan... Uykusunu tam alamamış... Akşamdan kalan bulaşığı suyun altına tutan, çocuğunu giydiren, çayın altını yakan, kocasına sinirlenen kadınlar... Çok sevilen birileri de vardır mutlaka... Şu anda öpülüyordur, güven duygusu içinde gömüyordur yanağını yastığına yeniden. *** Biz Meryem’le kendimizi bildik bileli hep çalışmışız... Küçük yaşta başlamışız ikimiz de koşturmaya. Sonra kader bizim yollarımızı İstanbul’da birleştirmiş... Evimin direği oldu Meryem, Allah bizi ayırmasın... Her mutluluğu, her kederi, her başarıyı birlikte kucakladık yıllar içinde. Birlikte kazandık, birlikte paylaştık. Hayatı birlikte sorguladık, birlikte sinir olduk çok şeye. Aynı partiye oy vermedik ama kırmadık birbirimizi. Salonda birlikte dolma sardığımız da oldu, mutfakta beraber röportaj verdiğimiz de... Birazdan kapıdan girecek. “Günaydın” diyecek... *** Bir iki yıl önceydi sanırım... Televizyon açıktı... Sanırım bir pantolon paçası, bir sökük, bir şey dikmeye uğraşıyorduk; bir şekilde ikimiz de televizyonun önünde oturuyorduk... Televizyonda Pamela Anderson’ın hayatı konulu bir program vardı. Anne babasıyla ilgili bir meseleden söz ediliyordu. Anlatıcı, Anderson’ın küçük yaşta çalışmaya başladığından, ailesinde ve çevresinde pek çok kişiye baktığından, aradığı mutluluğu bulamadığından bahsettiğinde Meryem dikiş ipliğini sıkı sıkı çekip koparmış, “Bu da mı bizden? Bak Amerikalı yıldız mıldız demiyor, kadın her yerde aynı çileyi çekiyor” demişti. Birkaç gün önce arkadaşım Elif Önay (İzlediğimiz bir dolu reklam filmini üreten DRAFTFCB İstanbul’un Başkanı) Türkiye’ye gelen Pamela Anderson’ın için bir davet verdi.. Meryem’in “bu da bizdenmiş” dediği Pamela ile tanıştırdı Elif beni. Güzel, nazik, sempatik bir hanım... İşini özenle yapmaya gayret eden bir kadın... Ayaküstü sohbetimizde dünyanın bütün çok çalışan kadınlarının gözlerini gördüm onda da desem... Meryem ne kadar haklı diye düşündüm... Tanışıklık buradan bak... *** Kadın... Binlerce çirkin çatı altında... Dünyanın her yerinde... Bulaşığını yıkar, şirketinde bilançosuyla, kalbinde sevdiğiyle, kafasında çocuğuyla uğraşır durur... Yukarıdaki paragrafta sözünü ettiğim Elif Önay mesela... Tanıdığım en çalışkan; evine, işine çok düşkün, çok özenli kadınlardan biridir. Bu yazdan hiç unutmayacağım bir resim var onunla ilgili gözümün önünde: Bir elinde cep bilgisayarı, şirketin çok çok önemli bir hesap tablosunu düzeltirken bir eliyle de kahvaltı sofrası topluyordu süratle. Uçağa yetişmesi gerekiyordu ve çarşaflar makineye atılmalıydı. Yardım istemiyor, inanılmaz bir hızla aynı anda hepsini birden yapabiliyordu... İşlerini çabucak bitirdi, Bodrum’dan İstanbul’daki krizi yönetti ve uçağa yetişti! *** Kızım kucağımda, evimde hasta aile büyükleri, tencerede yemeği karıştırırken, mutfakta yazı yetiştirdiğim günler geldi aklıma... Annemin işten çıkıp, bize yemek hazırladığı, sonra ertesi gün biz okuldan geldiğimizde dolapta yiyecek bir şeyler bulalım diye yeniden mutfağa girdiği, sonra mutfak, banyo temizlediği sonra da baygın yatağa düştüğü Ankara akşamları sonra... Ne çok farklı kadın tanıyor ve seviyorum... Yasemin Göksu... Sadece kendi çocuğunun değil, dünyanın bütün çocuklarının annesi.. Küçücük evi, küçük bütçesi, kocaman kalbi ile yıllardır yıllardır durmaksızın çalışan elleri... Bir başına bütün dünyayı “güzeltmeye” çalışan elleri ah onun... Ne kadınlar, ne güzel kadınlar gördü çok şükür gözlerim... Dünya Kadınlar Günü dediğiniz... Kadının emek, dert, alın teri günüdür... Önyargıyla, kötü sözle, tembellikle, gelenekle kadının üzerine yıkılmasın onca yıllık moloz... Temizle temizle bitmiyor zaten..",female
16,"Acı insanın bir başka insana reva gördüğü. İrkiltici olan ise seni onca seven, üzerine titreyen, parmağını incitsen canı yanan birinin birgün sana en büyük acıları verebilmesi. Ne kadar acıttığını bilsek de dayanılmazdır aşkın çağrısı. Her seferinde kandırır bizi İnsan kendini başkalarında seyreder. Başkalarının bakışlarında, sözlerinde, mimiklerinde... Sözler yalan söyleyebilir ama karşımızdakinin gözlerinden bize doğru gelen özel akışta ne kadar gizlenmeye çalışılsa da sevildiğimizi ya da sevilmediğimizi ele veren işaretler görürüz. Başkalarının gözlerinde yanan ışıklar bu dünyadaki varoluşumuz için bir kutlama şöleni gibidir. Her yeni ışıkla içimiz daha bir şenlenir. Bir kadının hayatının önemli bir bölümünde kendini erkeklerde seyrettiğini söyleyebiliriz. 50’li yaşlara gelmiş kadın arkadaşlarımdan sıklıkla işittiğim bir yakınma cümlesi var: “Artık erkekler eskisi gibi bakmıyor. Eskiden sokakta yürürken hayranlıkla izleyen gözler olurdu.” Kadınların erkeklerin bakışlarına dair böyle özel bir bilgisi vardır. Bir sevgilinin senden vaz geçtiğini dillendirmesi gerekmez. Gözlerinde sönen ışık, bütün sözlerden daha acıtıcıdır. Bazen de bir erkeğin gözlerinin önünde bir duvar belirir. Bakarken görmüyordur. Çoğunlukla bir başkasının, yeni bir kadının hayalidir duvarı oluşturan. Bazen adamı tanıyamazsın. Sanki seni ölesiye seven kişi gitmiş ve yerine başka biri gelmiştir. Yalnızlık ürkütücüdür ve ihtiyaç bütün çıplaklığıyla oradadır: Beğenilme, sevilme, onay görme, ekonomik ve duygusal güvenlik ihtiyacı. Bunun için çırpınır durur, bunu yitirince dengemizi kaybederiz. Zaman zaman hayatın bize sunduğu huzurun geçici olduğunun bilgisi de kayıtlıdır kafamızın bir yerinde. Ekonomik ve duygusal güvenliğe sahip olsak da bunun her elimizden kayabileceğini biliriz. Aile kurumu ve buna ilişkin yasalar böylesi durumlardan kaynaklanan bazı mağduriyetleri denetim altına almaya hizmet eder. Devletle yapılan bir sözleşme sayesinde tarafların bazı hakları korunur. Çiftlerden biri öyle elini kolunu sallayarak çıkıp gidemez. Devlet duygulardan filan anlamaz. Onun için önemli olan kayıtlardır. Aile, iki kişinin devlete ve çevreye birliktelikleri konusunda yaptıkları bir deklerasyondur ve onlara denetçi rolü verilmiştir. Gerçek aşk dedikleri, iki kişinin fiziksel varlıklarından çok birbirlerini sevgili birer ruh olarak algıladığı durumlar da vardır kuşkusuz. Kurulan daha farklı dengeler, mutluluk armonileri de bulunabilir. Hatta çok uzun süreli olanları bile. Ama çoğu kez karşılıklı bir bağımlılık ve güvenlik alanıdır ilişkileri sürekli kılan. Bir çeşit huzur dengesi belki… Bağ oluşturan; çocuk, ortak ekonomik birim gibi dışsal etkenler mevcut olabilir. Pek çok evlilik ise ortak çatı altında çoğul yalnızlıklara dönüşür zamanla. Huzur dengesi dışarıdan büyük bir kışkırtıcılıkla gelen aşkın çağrısı ile bozulabilir. Ama denge kadar elzemdir ki bazen aşk çağrısı geçici bir kriz olarak yaşanıp atlatılabilir. Ya da atlatılmaz ve taraflardan biri atına atlayıp aşka gider dörtnala. Anımsıyorum, sabahın köründe kapım çalınmıştı. Bir kadın arkadaşım kıpkırmızı gözlerle karşımda duruyordu. Elinde içi kağıtlarla dolu kocaman bir klasör... Sendeleyerek içeriye girmiş, elindekini masanın üzerine bırakıp bana sarılarak ağlamaya başlamıştı. Bir kadın arkadaşın sabahın köründe evine gelmişse bu büyük olasılıkla bir aşk kırgınlığı ile ilgidir ama bu klasör de ne ola? Sonunda klasör açıldı. İçi elektronik posta mesajları ile doluydu. Kocasının ‘delete’ tuşuna basıp bilgisayar çöp sepetine gönderdiği mesajlar önüne gelmiş. Ama ne mesajlar! Değişik dönemlerde değişik kadınlara yazılmış. Aşk meşk arayan bir adamın dayanılmaz itirafları. Boşanma zaten gündemdeydi ama başa inip sersemleten klasör sayesinde daha da hızlandı. Ben her aşamada teselli eden arkadaş olarak sayısız iç karartıcı duruma tanıklık ettim. Şu boşanma halleri bana katlanılmaz gelir zaten. Ah vah gözyaşları bitince iş şirket bozmaya dönüşüyor. Boşanma avukatları finans uzmanları gibi. Duyguları sorarsanız onlar da acı çekip hırpalandıkça dönüşüm geçirirler. Bir zamanlar birbirlerini deli gibi sevdiklerini söyleyenler sonradan nefret eder olurlar. Bu filmleri çok gördük. Sonuçta bunca acı insanın bir başka insana reva gördüğü. İrkiltici olan ise seni onca seven, üzerine titreyen, parmağını incitsen canı yanan birinin birgün sana en büyük acıları verebilmesi. Ne kadar acıttığını bilsek de dayanılmazdır aşkın çağrısı. Her seferinde kandırır bizi.",female
17,"Dünyanın her köşesinde kadınlar, sadece kadın oldukları, kadın doğdukları için türlü sorunlarla başa çıkmak zorunda kalıyor (bırakılıyor). İsyan edenlerin, ölümü seçenlerin yanında kaderlerine boyun eğenler de var. Türkiye’de ise sanki dünyada, farklı coğrafyalarda yaşayan kadınların bir ülkede toplanmış hali mevcut. Batısından doğusuna, kuzeyinden güneyine farklı sorunlarla boğuşuyor, birbirine çok da benzemeyen hayat koşullarında yaşıyor, ölüyor ya da öldürülüyorlar. Başkaları tarafından çizilen hayatlarına hangi tarafından tutunmya kalksalar olmuyor bazen. A&G araştıma şirketi’nin Diyarbakır'da yaptığı bir araştırmaya göre evliliklerinde şiddet gören kadınların yarısından fazlası bir daha dünyaya gelseler, kadın olmak istemediklerini söylüyor Ülkemizde kız çocukları alenen satıldığı bir gerçek. Doğu ve Güneydoğu bölgemizde bulunan sehirlerde bazı erkekler, kız çocuklarını satın alarak “evleniyor”. Bu çocukların çoğu şiddet ve cinsel istismara maruz kalıyor. Yaşıtları oyuncaklarla oynarken, onlarla da bir oyuncak gibi oynanıyor. Bazılarının ‘namus’ dedikleri parayla satın alınabilen birşey yani. Parası olan erkek, kaç yaşında olursa olsun, daha çocuk yaştaki kızlara “sahip olabiliyor”. Yasaya aykırı olan , onların evlilik diye adlandırdıkları bu zorbalıkların sayısı hiç de değil. Erkek doğmadıkları için türlü acılar yaşatılan bu kız çocukları, hamile kalıp da bir erkek çocuk doğurmadıklarında da üstüne kuma alınmalarına isyan edemiyor ve başka kadınlarla aynı çatı altında yaşamak zorunda kalıyorlar. Siz bu insanlara kadın haklarından bahsedebilir misiniz ? Kadına bir eşya, satılık bir mal, üreyen bir canlı gözüyle bakan bu zihniyetle ne konuşabilir, onlara neyi nasıl anlatırsınız? Nasıl ortak bir yol bulabilirsiniz ? Sömürülen, dövülen , öldürülen, tecavüz edilen başka hiçbir seçeneği olmadığı için kendisine dayatılan hayatı yaşamaktan başka çare bulamayan bu kadınların tek suçu yanlış yerde doğmak diye düşündük hep içten içe ama böyle düşünmenin de bir çözüm yolu olmadığını gördük. Zaten biz burda düşündükçe orda birşeyler değişmeyecek. Kaldı ki kadınlar sadece doğudaki illerimizde sorunlar yaşamıyor. Sorunu tamamen çözmede yeterli olmasa da dernekler, kuruluşlar şiddete maruz kalan kadınlara daha fazla yardımcı oluyor. Kadınların karşılaştıkları sorunlar artık sadece 8 Mart’ta dile gelmiyor. Victor Hugo’nun “kadınlar zayıftır, ama analar güçlüdür” sözüyle de yola çıkılınca belki de birşeyleri değiştirmek mümkün olabilir. Bu süreçte de en zor rolü yine kadınlar üstlenecek çünkü değişimi gerçekleştiren onlar olacak.",female
18,"Bilmem hiç gözlemlediniz mi? Bebekler evdeki değişimlerden rahatsız olurlar. Eşyaların yerlerinin değiştirilmesi, evde yapılan bir yenilik onları bir süre tedirgin eder. Mekânlarla böylesi bir ilişkisi, onlara özel bir bağlılığı vardır bazı insanların. Özlenen bir ‘ilk ev’ vardır. Asla dönülemeyecek bir yer. Belleğe ait bir mekândır artık orası. Aslında gerçek de değildir. Bellek, onu defalarca yeniden kurgulamıştır. Bir de ilk mahallemiz, ilk köyümüz, ilk şehrimiz vardır. Oralar kimliğimize bir şeyler katmıştır. Yitip giden bazı anları oralarda yeniden bulabileceğimizi sanırız. Hayat akıp gider ve hayat değişim demektir. Bir ‘an’a veda edip yeni bir ‘an’a kavuşuruz. ‘Aynı nehirde iki kez yıkanamayız’. Yitip giden, kederle anımsanır çoğu zaman. Şehirlerin büyümesini izlemişizdir. Kâr hırsıyla çocukluğumuzun mekânlarına vahşi bir saldırıyı... Odamızın karşısındaki dağ bir gün görünmez olmuş, yerini beton bloklar almıştır. Arkadaşımız olan ağaçlar, penceremizdeki gün batımı elimizden alınmışır. Bir gün çocukluğumuzda terk ettiğimiz yere geri döneriz ama bulamayız orayı. Yitip gitmiş, yerini başka bir yere bırakmıştır. Kıbrıslılar zaten trajik olan bu deneyimi çok daha derin kırılmalarla yaşamışlardır. Modern hayat mobilite demektir ama, bu büyük oranda gönüllülükle yapılan bir yer değiştirmedir. En azından kimse silah zoruyla sizi evinizden çıkarmamıştır. Kıbrıs'ta yaşanan ve her birimizin içinde derin yaralar açan işte bu zorla koparılma halidir. Adanın trajik bölünmesi, zorla koparıldığımız evlerimizi ulaşılmaz kılmıştır. Yıllar boyunca iki adım ötedeki evlerimiz dünyanın en uzak yeri olmuştur bizim için. Bir gün sınır kapıları açılıp da oraları ziyarete gittiğimizde, akıttığımız gözyaşları biraz da yitip giden çocukluklar, geri dönülmez gençliklerimiz içindi aslında. Belki de terk ettiğimiz evlerimizden çok savaşlarla örselenmiş hayatılarmıza ağlıyorduk. Evlerin küçüldüğünü düşündük pek çoğumuz. Belleğimizdeki evimizi bulamadık oralarda. Şehirlerimiz de değişiyor. Dünyanın her yerinde değişiyor şehirler. Ama bizimkisi başka türlü değişiyor. Coğrafyaya katılan işaretler ‘yanlış’ hikâyemizi anlatıyor bize. Önce ülkemiz bölündü ve adanın Kuzey yarısında yaşayıp diğer yarısını unutmamız söylendi bize. Sonra adanın Kuzey tarafının ‘Türkleştirilme’ operasyonundaydı sıra. Doğduğumuz, çocukluğumuzun geçtiği yerleri unutmalıydık ama hatırlamamız gereken başka şeyler vardı. Her köşede bir anıt boy gösterdi. Savaşı ve onun ‘zaferi’ni kutsallaştıran anıtlar. Şehrin belleğini silerek yerine yeni bir bellek koymaktı amaç. Başkalarının da evi olan bu toprakları yalnızca ‘bizim’ yapılmalıydı. ‘Düşman’ dediklerinin izleri silinmeliydi tamamen. Şehirlerin, köylerin geçmiş yaşantıları unutulmalıydı. Her şey ‘bizim’ olmalıydı. Biz muzafferdik. Önce isimlerden başlandı. Köylerin isimleri değiştirildi. Fenikelilerin kurduğu güzelim Lapta ‘Malazgirit’ oldu. Karava köyüne ‘Alsancak’ dendi ve daha nice köyün ismi Türkleştirildi. Her yana anıtlar dikildi. ‘Zafer’imizi kutsayan nekrofilik anıtlardı bunlar. İçimizdeki ölüm anıtları... Dağlara boyanan dev bayraklar uzaktan geçmişteki hayatlara özlemle bakan Rum komşularımıza bir mesajdı: ‘Bu dağ bizim dağımızdır’ Onlar iyice görsünler diye büyüdükçe büyüdü bayraklarımız. Şimdi yeni bir anıtımız var. Yaşadığımız ülkenin gerçek efendilerinin kim olduğunu bize hatırlatmak üzere dikilmiş bir anıt. Barışmaya çalıştığımız komşularımıza barışmak istemediğimizi işaret eden bir anıt. Pervasızca dikilmiş, bir sömürge deklerasyonu olarak boy gösteren bir anıt. Daha yenileri dikilecek, süreç devam edecek. Şehirler, tarihin rehineleridirler. Şehirler, tarihin süngüsü altında inlerler. Bizim şehrimizin de böyle bir hikâyesi var. Düşmanlık ve savaş simgeleriyle donatılmış, ikiye bölünmüş bir şehir Lefkoşa'mız. Hâlâ yasemin kokan yaz geceleriyle bize geçmişte gizli hikâyeleri anlatan ve kendini yeniden bulabileceği bir geleceği özleyerek öteki yarısına kavuşacağı günü umutla bekleyen bir şehir. Bizim yaralı ve güzel şehrimiz.",female
19,"Yine ölümlere, cenanazelere, yine öfkelere geri döndük. Bu kaçıncı çıkmaz sokak, bu kaçıncı geri dönüş diye saymanın anlamı da yok. Dayatmacı yaklaşımlar sürdükçe arkası geleceğinden de korkarım. Ölümlere üzülen çok; barış ve demokrasi için bir şey yapmaya çalışanlar da var. Ancak çözümü uzlaşmada arayanlar ne kadar ses çıkarmaya çalışırlarsa çalışsınlar, savaşçı dünyanın ve bu dünyayı yorumlamakta mahir “derinlikli” yorumların önüne geçilemiyor. Önüne geçmek ne demek! Derin devletden sonra, şimdi de “derin PKK” analizleri revaçta. Bakalım daha kaç türlü ilişki çözümlemeleri ile karşılaşacağız? Sanki bunlar bir çözüm vaat ediyor gibi! Oysa ölenlerin aileleri kan ağlıyor; asıl duyulması gereken ses de “O”! Asıl “o sesi” duymak, onu dillendirmek önemli. Bir için “ananın-babanın”, “eşin-çocuğun” yerine kendimizi koyalım bakalım. Bakalım zaman seslerimiz nasıl çıkar? Srateji hesapları mı yapar, yoksa “yeter” diye ağlar mıyız? Ve sormak gerekiyor: Bu lanet savaşa, bu gereksiz ölümlere “yeter” demek için daha kaç canın “yavrum, kocam, babam” diye ağlaması gerekiyor? Ya, her iki tarafta dağa yolladıklarımız! Bu ülkede her boydan, her kökenden genç umut ve güven beklerken, daha kaç yıl onlara nefret duygusu, yarın kaygısı, ölüm korkusu vereceğiz? Gençikten, gelecekten filan söz edenler, söylev vermeden önce bunu düşünsünler! Ya dağlarda, ovalarda kaybettiklerimiz!. Aslında vicdan sahibi herkesin, her cenazenin ardında “konuşmayı da, ağlamayı da bırakın; akan kana son verin” diyen bir “vasiyet” bıraktığını düşünmesi gerek. Sanır mısınız ki bu gençler intikam duygusuyla gitsinler öbür dünyaya! Sanır mısınız ki, onları başka gençlerin takip etmesini istesinler! Gidenler de, kalanlar da ancak aynı şeyi isteyebilir. Savaşın ve ölümün durması. Güvenlik ve esenliğin gelmesi, her iki halkın da kabul etmesi gerekenlere bağlı. Savaştan değil barıştan, dayatmadan değil demokrasiden konuşuyorsak uzlaşmanın yolunu bulmaktan başka yol da yok. Bize düşen de uzlaşmaya gidecek dli bulmak, uzlaşma için gerekenleri konuşmak. Bunun yolu da, acıyı içinde duymakla başlayabilir diye düşünüyorum. Bunu başarmadıkça, ölümlere üzüldüğümüzü söylemek, kayıplara yanmaktan söz etmek filan da, boş laftan öte “ayıp” oluyor. Sözlerin değil, eylemin zamanı çoktan geldi geçti. Eylem diyorsam, “barışın eylemi, barış için eylemi”, Kürtlerin değil tüm toplumun eylemini kast ediyorum. Solun kaderi paramparça ve düşmanca olmak mı? Bunca önemli konu varken, soldaki didişmeyi konuşmanın sırası mı diye sorulabilir, ya; evet sırası derim. İster siyasal yelpaze, ister entelektüel çevreye bakılsın, her iksindae de küçük-büyük ayrılıklarla birbirinden kopmuş bir dizi sol düşünce, gruplaşma, partileşme olduğu görülüyor. Aralarında karşılıklı atışmalar da eksik değil. Bunca ayrılık açıklanabilirmiş gibi,- belki de zaten açıklanamayacağı içindir-“dizi dizi sol” içinde birbirinin zayıf taraflarını kollayan, bulduğunda sevinen bir alışkanlık da yerleşmiş durumda. Sanki, sol, bu ülkede güçlü ve yerleşik bir hareket, derin ve bilge bir düşünce üretebilmiş gibi... Sanki ,kendinden bu kadar emin olmanın bu dünyada bir karşılığı vamış gibi... Sanki, kusursuz, eksiksiz, hatasız insan olabiirmiş gibi... Evet, tüm dünyada Marksist, sosyalist, sosyal demokrat, post-marksist, özgürlükçü, liberal gibi birçok kanada ayrılmış sol var. Evet, bu kadar ayrışmış bir sol içinde hem düşünce üretmek hem de ortak bir harekette buluşmak için gereken ortak payda veya temel kaybolmuş durumda. Kısaca söylersek; kimileri için emek, sınıf, devrim gibi kavramların devri bitmiştir; bugün bunların işlevini demokrasi, sivil toplum, toplumsal hareketler üstlenmiştir. Kimileri için yaşanan küresel ve toplumsal değişiklikler içinde bu kavramları başka anlamlar vermek ve ortak paydayı bu anlamlar üzerinden üretmek gerekmektedir. Kimileri için ise, bu kavramlar açısından bir anlam ve işlev kaybı olmadığı gibi, solun asıl derdi de bunların geçerliliğini anlamakta ayak direnilmesi ile ilgilidir. Türkiye’de bundan nasibini almış durumda. İyi de, Batı okumaya-üretmeye-tartışmaya devam ederken, Türkiye’de devlet yetmezmiş gibi sol da birbirini harcamakla “eğleniyor”. Oysa sormak gerek; sol üzerine, daha daraltalım marksizm üzerine bunca farklı fikir ve yaklaşımın varlığı bile çok şey anlatmıyor mu? Yapılacak olan, farklı olanları mahkum etmek yerine, ne denildiğini düşünmek ve tartışmak, bunlardan sol adına ne kadar, nasıl, nerede yararlanilabilir diye sormak/araştırmak değil mi? Kısacası, hem dünyada hem Türkiye’de solun kendi perişanlığına epeyce kafa yormasına, kabahatin en azından birazını “ideolojik-toplumsal-siyasal” eksikliklerinde aramasına ihtiyaç varken kimsenin kimseye diyeceği fazla şey yok; olamaz. Solun ideoloji ve hareket olarak içler acısı durumu ortadayken, yazardan, bu yazardan kişisel anlamda doğrulanmayı beklemenin de pek kıymeti olduğu düşünülemez. Bu ülkede, ne bildiklerinden emin, yeni veya farklı bir şey okumaya ihtiyaç duymayan, ne de kendi düşüncelerinden önce, ünlü ama yabancı bir yazara referans vermeden konuşamayan yaklaşımlarla sol gelişebilir. Şimdi bu ortamda şundan bundan olmayıp da “ne yapıyorsunuz” diye soran bir sesi kimsenin duyacağını sanmadığım gibi, duyanlar arasında “sen de kimsin” diyecekler olacağını da bilyorum. Anlı şanlı geçmişleri içinde buna hakları olacağını da düşüneceklerdir. Ama onlar haklı olsa da, kendisi zayıf kalmış, haklılığını da bir türlü anlatamamış bir sol var bu memlekette. O zaman da, birilerinin, düşünce üretecekken, solun insan harcamaya hakkı var mıdır diye sorması gerekmekte. Kuşkusuz bu ülkede de solda fikir ve düşünce üzerinden tartışma yapmaya çalışanlar var. Örneğin Metin Çulhaoğlu, geçen haftalaraki bir yazısını, bugün serbest piyasa, otoriter kapitalizm, dış kontrol ve yerine-zamana göre müdahale ve savaşlar gibi özellikleri belirginleşen dünyamızda “küreselleşme karşıtı yeni toplumsal hareketler dışında başka bir direnç hattı çıkarılamazsa tarihin sonundan söz edenlere kadar kızmamak” gerektiğini söyleyerek bitiriyordu. Kimse bir şey demedi. Onun, “eğerli” cümlesine ben başka “eğerlerle” yanıt vermek istiyorum. Eğer, solda birbirini anlama, birbirinden öğrenme ihtiyacı gelişmezse olacağı budur diyorum. Eğer sol, toplumsal hareketlerle ve kalabalıklarla emeği buluşturacak ortak bir payda ve dil bulamazsa direnç hattını büyütmek hiç kolay görünmüyor diyorum. Eğer dünyanın değişen koşullarından söz eden ve daha iyi bir geleceği toplumsal hareketlerle demokrasiden bekleyen sosyal demokrat veya özgürlükçü veya liberal sol gibi varyasyonlar kapitalizmle dertlerini bir yana koyar ve toplumsal hareketleri toplumsal emeğe bağlayamazlarsa dünya için değişim diye bir umut kalmaz diyorum. Bakalım duyan olacak mı?",female
20,"TÜSİAD’ın “Vizyon 2050” Raporu’nu okuyunca, planlı ekonomiyi sevmeyen liberal anlayışın vizyon diye şık paketlerde sunulan gelecek öngörülerini ne kadar sevdiğini düşünmeden edemedim. Ama Rapor’da vizyon diye ortaya konulan söylemlerin, birer temenni olmaktan öte bir anlamı olduğunu söylemek zor. Rapor, insani gelişme, şehirleşme, kentsel ulaşım, enerji, tüketim alışkanlıkları ve üretimde enerji ve kaynak verimliliği gibi altı başlıktan oluşuyor. Her başlık altında mevcut durum ve bu durumun sorunları ortaya konmakta, sonra 2050’ye doğru ortaya çıkacak olası değişikliklerden söz edilerek bunlarla ilgili avantaj ve dezavantajlar sıralanmaktadır. Örneğin insani gelişme bölümünde 2050’de 99.7 milyona ulaşacak bir nüfustan, çalışabilir nüfüsun artması, ortaya çıkacak eğitim ve istihdam ihtiyacından söz edilmekte ve bunlar sağlanamazsa nasıl büyük bir sorunla karşılaşacağımız noktasına gelinmektedir. Oysa Rapor’da dendiği gibi, nüfus artışını “demografik fırsat penceresi” olarak değerlendirmek kolay da gereğini yapmak kolay mı? Ya da böyle bir niyet olduğunda nasıl ciddi bir politika değişikliği gerektiği bilinmiyor mu? Örneğin eğitimden, istihdam sağlanmasından, çocuk ve yaşlılara yönelik hizmetlerden söz edilirken, bunların hangi devlet anlayışı, hangi sosyal politika, hangi kaynakla yapılabileceği konusunda bir şeyler söylemek gerekmiyor mu? Bunlar yoksa, genel doğrulardan söz etmekle bir “vizyon” ortaya konulmuş olabilir mi? Şehirleşme konusunda, “sürdürülebilir bir kentsel gelişme” önemsenmektedir. Bunun için ekolojik dengelerin korunması, kültürel zenginliğin gözetilmesinden, toplumsal dayanışmaya, yoksulluk ve eşitsizliğin giderilmesine, kamu hizmetlerinden yaralanmada fırsat eşitliğine, yerel yönetimlerin şeffaflığına kadar gerekli görülen herşey sayılmış durumda. Bir itirazım yok. Yok da, bu ülkede kentsel dönüşüm projeleriyle insanların yerlerinden edilmesi, dere yataklarına yeni kentler kurulması, tren, metro gibi toplu ulaşım yerine özel araç ve benzin kullanımının teşvik edilmesini ne yapmalı? Ya da, sosyo-ekonomik eşitsizliklerin daha da arttığı bilinen kentsel yerleşim bölgelerinde hangi dayanışmadan söz ediliyor veya bunun için ne yapılmak isteniyor? Kentsel ulaştırma bölümü de ilginç. Örneğin, geçmişte araba sahibi olmak istenirken, artık yolculuk kalitesi ve çevresel sorumluluk bilincinin öne çıkması, karbon gazı salınımının yol açtığı tehlike, alternatif enerji kaynaklarınana duyulan ihtiyaç gibi yine günümüzün gerçeklerinden söz edilmekte; haklılar. Ancak, böyle bir dünyada akılcı ve uzun vadeli seçimler nelerdir? Belli değil. Örneğin toplu ulaşımın vazgeçilmezliği üzerinde durmak yerine, Türkiye’de 1000 kişi başına 102, İstanbul’da 139 otomobil düştüğüne değinilerek, bunun Batı’nın gelişmiş toplumlarına göre bu sayının çok geride kaldığı bilgisi verilmektedir. Sürdürülebilir kentsel gelişme gibi bir kaygı da olduğundan ne yapılacak? Rapor’a göre, daha fazla yol, otopark, kavşak yaparak kentleri otomobillere göre yapılandırmak yerine “otomobili kente uydurmak” gerekecekir! Ne diyelim! Öteki başlıklara giremeyeceğim ama her başlık açısından olası değişikliklerle bunların doğuracağı ihtiyaçlara değinildiği, bunlara uyum sağlamak üzere bazı hadeferden söz edildiği söylenebilir. Ancak bunların kamu ve özel sektör politikalarıyla uyumlu olup olmadığı, ya da bunlara uyumun hangi politika ve stratejilerle gerçekleşeceği konusunda söylenen bir şey yok. Oysa ortaya çıkan ihtiyaç ve hedeflerin çoğu, hem devlet hem de özel sektörün anlayış ve politikalarında temel değişiklikler gerektirmekte. Örneğin bugün herkesin bildiği bazı gerçekler var. Birkaçını söyleyeyim: Küreselleşme ile hız alan liberal politikalar hem ulusal hem küresel düzeyde eşitsizliği büyütmektedir. Büyümenin, toplumsal refahı sağlamaya yetmediği, adil bölüşüm politikalarına ihtiyaç olduğu iyi bilinmektedir. Teknolojik gelişme ve küreselleşme sonunda, büyüme istihdam yaratma potansiyelini büyük ölçüde yitirmiştir. Yaratılan işlerin büyük bölümü de eğreti işlerdir. Eğitim, sağlık piyasalalaşırken, bırakınız sosyo ekonomik eşitliği, fırsat eşitliği bile sağlanamamaktdaır. Devletin sosyal boyutları tırpanlandıkça, siyasetin ve demokrasinin piyasanın yarattığı eşitsizlikleri azaltma fonksiyonu da kalmamaktadır. Şimdi, bunlar ortaya konan hedefleri gerçekleştirmeye hiç de uygun koşullar olmadığını göstermiyor mu? Öyleyse, bu koşullardan ve politikalarda değişiklik ihtiyacından söz etmeyen bir gelecek vizyonunun, olası gelişmeleri saysa da, ihtiyaçlar ve hedefler açısından gerçekte bir şey söyleyememiş olduğunu söylemek abartılı olur mu? TÜSİAD Başkanı Boyner’in “para ve maliye politikalarıyla refah üretilemiyor” yolundaki sözleri de üzerinde durulmayı hak ediyor. Öncelikle, doğru söze ne denir, demeliyim. İster ülkelerarası, ister ülk-içi gelişmelere bakıldığında, bunca zenginleşen dünyada ve toplumda refahın belirli bir kesime gittiğini, geriye kalan milyarca insanın da bunun bedelini ödediğini görmemek mümkün değil. Görülüyor da ne yapılıyor? Hiiiç! Ancak artık sistem işlemez hale geldiğinden, kapitalizm büyümeyi sürdürmek istediğinde, çareyi hem küresel hem toplumsal düzeyde refahı yaygınlaştırmakta bulacağını anlamaya başlıyor. Bunu daha bir süre direnç gösterilse de, yaşanan krizlerin şu veya bu ekonominin değil de, sistemin sorunu olduğu her geçen gün ortaya çıkarken, direnenler de çaresiz anlamak zorunda kalacaklar. Özetle küresel düzeyde Keynesyen ekonomi politikaları, finansal işlemlerden alınacak küresel vergi ile güçlü bir sosyal devlete doğru bir gidiş bekleniyor artık. Asıl vizyon da budur! Bundan söz eden var mı? NOT: BDP’nin Meclis’e girme kararı çok yerinde. Şimdi diğer siayasi partilerin de demokratik siyasetin önünü açmaları gerekiyor.",female
21,"Jash İstanbul Birbirimizi çok tanımasak da sosyal âlem üzerinden takip ettiğimiz birkaç arkadaşımızla bir küçük Twitter buluşması yapmaya karar verdik... Yasemin Simavi, Yasemin Akyol ve Markar Esayan, aldık başımızı gittik Cihangir’de yeni açılan bir mekâna... Jash İstanbul’a... Size burası hakkında bilgi vermeden ve fotoğraf paylaşmadan önce arkadaşlarıma keyifli sohbetlerinden ötürü teşekkür etmem gerek. Yasemin Simavi ile uzun zamandır yazışıyor ve zaman zaman dertleşiyorduk. O buluşmadan sonra anladık ki, hiçbir yakınlık boşuna değil. Markar Esayan, bugüne kadar benim için romanları ile tanıdığım ve sevdiğim biri idi. Ama artık dünya üzerinde bir ağabeyim var diyebilirim... Aynı soydan gelmesek, aynı kanı taşımasak ve aynı düşüncelerin temsilcisi olmasak da birbirini koruyup, kollamanın, saygı ile destek vermenin temeli iyi kalpli olmaktanmış... Çok iyi anladım... (Çok teşekkür ediyorum size...) Gelelim Jash İstanbul’a... Yemek yemeyi ve masa muhabbetlerini seven İstanbul âşığı iki dost, Dayk MİRİCANYAN ve Arek ERZURUMLUOĞLU bakın Jash İstanbul’u ve hayallerini nasıl anlatıyorlar; “Günden güne küreselleşen bir dünyada farklılıkların ayrımlara değil zenginliklere yol açtığı görüşüyle yola çıktık. İstanbul gibi bir şehrin kültürel miraslarından en önemlilerinden biri mutfak kültürü. Binyıllardır farklı kültürlerin, dini, dili, rengi ayrı ama sevinci, duyguları, lezzetleri aynı ve eşzamanlı yaşadığı bu coğrafyada ortak bir kelimeyle anlatmaya çalıştık kendimizi: ‘Jash’ yani ‘aş’ insanoğlunun yaşamak için mecbur olduğu ama hiçbir zaman aynılığıyla yetinmediği bir ihtiyaç.” İlk hedefleri olan restoran “Jash İstanbul”, 1 Mayıs 2010 tarihinde Cihangir’de açılmış... Unutulan İstanbul lezzetlerini hak ettikleri özenle müşterilerine sunmaktan, müşterilerini İstanbul’la daha samimi bir ortamda farklı bir açıdan tanıştırmaktan keyif alıyorlar... Bunu yaparken de aslan ayaklı masaları, antika tabloları ve objeleri, piyano ve mumluklarıyla yarattıkları samimi ortamı gerçeğe dönüştürmek, insanı kendi evinde hissettiriyor.... Jash’da pazar günleri hariç her akşam Hayko GÜZELKEÇECİYAN’ın akordeonundan klasik müzikten Türk sanat müziğine uzanan geniş bir repertuarı dinlemek mümkün. Mekân her gün 11.00 01.00 saatleri arasında açık. Çorbadan salataya, mezelerden ara sıcaklara, makarnalardan, sofra yemeklerine, zengin menüsüyle hemen hemen her müşterisine hitap ediyor... Jash İstanbul, ahşap ağırlıklı dekorasyonu ve sıcak ortamıyla şarap severlere de Jash Kav’da hizmet vermekte. İnsanların 6-8 kişilik bir masanın etrafına oturup şarap tadabildiği Jash Kav, 25 çeşit peynirin yanı sıra soğuk et, jambon, mortadella, prociutto, citterio vs. seçkin bir şarküteriye sahip. Jash Kav’da bulabileceğiniz şarap ve peynirlerin hepsinin yerli markalar olmasına özellikle dikkat ediliyor... İşte böyle... Lafın özü, sıcacık bir mekân sıcacık bir İstanbul’da... *** ‘Dudakları Morarana Kadar Yaşamak’ O benim canım arkadaşım... Sedef Erken... Sizinle bugün çok sevdiğim bir başka yazısını paylaşacağım... “Einstein insanlığın yaşadığı kaosa dair şöyle demiş. ‘Dünya kaosları kötü kişiler ve kararlardan dolayı değil, durup onları seyreden ve ses çıkarmayanlar yüzünden yaşıyor.’ Çocukluğumu düşünüyorum, her yerde en çok duyduğum cümleydi ‘bu memleket adam olmaz.’ Sanki görünmez bir ağızdan bize, kendimizle, bu ülkeyle ilgili mesaj açıkça veriliyordu. Uğraşma, boşa yorulma, çaban heder olup gider, uğraşsan da bir işe yaramaz. Hep isyan ettim bunlara. Hiç inanmadım. Vazgeçmeyi hiç kabul etmedim. Nedenini pek de bilemeden. Bir yandan bu kendini doğrulayan kehanet gerçekliğe de yansıdı. Benim ilk gençlik zamanlarımda sorun olan her şey aradan geçen 25 30 yıla rağmen hâlâ sorun. Ömrümün en verimli yılları aynı filmi defalarca izlemekle geçmiş gibi. Yorgunum bu yüzden. Eskiden ne zaman bu konular açılsa kendimi yalnız hissederdim. Ancak son zamanlarda durum biraz değişti galiba. Ev, araba, iş, para tek başına hiç kimse için mutlu, huzurlu olmaya yetmiyor artık. Bir yandan iyi bir şeylere inanmak istiyor herkes. Ama bir yandan da ‘sanki ben de çaba göstersem bir şey değişir mi’ diye sorguluyor. Giderek güçlenen bir arayış eğilimi tırmanmakta. Geçen haftam tek bir konuyu enine boyuna düşünmekle geçti. Bir kavşaktayım. Bir insanın bir hakkı elinden alınmak isteniyor. Konu hassas ve biraz da sıkıntılı. Geçip gitmek, bunu unutup yok saymak mı durup mücadele etmek mi ? Seç bakalım. Böyle zamanlarda hep ikinciyi seçtim. Dudaklarım mosmor olsa da. Dünya belki de içinde olduğumuzdan aklımızın sınırlarını aşan bir kaosun içinden geçiyor yine bugünlerde. Ve ben kendi dünyamda da yine bir kavşakta işaret levhalarına bakıyorum. İnsan düşünüyor peki ben bunca karmaşanın içinde yolumu nasıl bulacağım? Bu kadar çok değişkenin, farklı yönleri gösteren bunca okun hangisinin ‘bana doğru’ olduğunu nereden bileceğim? Böyle zamanlar insan ruhunun özgürlüklerine en ihtiyaç duyduğu zamanlar belki de. Çünkü aslında yalnızca tamamen özgür hissettiğinde en doğru seçimleri yapabilir insan. Özgürlükse sorumsuzluk demek değildir. Aksine büyük sorumluluklar yükler insana. Belki de sadece çocuklaşmak yetecek kendimizi daha iyi anlamak için. Çocukluğumuzdaki kadar korkusuzlaşmak. O kadar safça sevebilmek. Yeni bir şey deneme korkumuzdan, elimizdekileri de kapacaklar korkumuzdan, mutlu görünürsek aptal zannedileceğimiz korkusundan uzaklaşmak. Coşkuyu hatırlamak. Oğlum denize ancak bu yıl girebildi. 5 yıldır birlikte deniz kenarında oturuyoruz ve onun hazır olmasını bekliyoruz. O bu 5 yıl içinde sayısını bilemediğim kadar taşı denize attı önce. Sırayla, bir bir, tane tane. Her birini atarken önemli bir işi başarıyormuşcasına coşkuyla. Geçiştirmeden, özenle. Ama birden bu yıl bilmem kaç bininci taştan hemen sonra bir gözümü başka bir yöne çevirdiğimde denizin içindeydi. Neden birden girmişti bilemedim, galiba zamanı gelmişti. Bazı şeylerin neden, nasıl, ne şekilde olabileceğini hiç bilmiyoruz, bilemeyeceğiz de. Denize girdiği ilk gün tam da beklediğim şeyi yapıyor sonunda. Belki de bizim de yapmamız gereken şeyi. Dudakları morarana kadar denizde kalıyor. Mümkünse hiç çıkmayacak. Israr etmiyorum, dudaklarının morarmasını izliyorum. Ve bu küçük adam bana yine bir şey hatırlatıyor. Diyorum ki; ey hayat, işte ben de bunu yapacağım. Beni oyunlarınla korkutsan da, fırtınalarınla üşütsen de önce tüm taşlarımı çizdikleri daireler büyüyene kadar bir bir atıp sonra da dudaklarım morarana kadar çıkmayacağım içinden...",female
22,"Bir kadın olarak, hayatın bana verdiği bir özgürlük dersi vardır: Baban sana baskı yaparsa evden kaçabilirsin. Kocan sana baskı ve eziyet ederse ondan boşanırsın. Peki ya bir başka ‘erkek’, Devlet bey senin özgürlüğünü kısıtlayıp sana engel olursa ne yapacaksın? Sınırı geçeceksin… Hepimiz bir devletin içine doğarız ve devlet bizi kayıt altına alır. Ben bir İngiliz sömürge devletine doğdum. Bir yıl sonra bağımsızlık elde edildi ve adı Kıbrıs Cumhuriyeti oldu. Sonra içinde bulunduğum kimlik grubundan insanlar kendi anlatılarına göre bu devletten kovuldular. Ötekilerine göre kavga çıkarıp gittiler. Sonuçta birarada olmayı beceremediler. Ardından Kıbrıs Türk Cemaati Yönetimi diye bir şey çıktı. Yani tabelada öyle yazardı. Babamın kitabevinin bulunduğu iş hanındaydı. Üst katta bir odada Denktaş otururdu. Ama esas devletin Bayraktarlık- Elçilik-Yönetim üçlüsü olduğu söylenirdi. Sonra 1974 savaşı oldu. Otonom Kıbrıs Türk Devleti diye bir devlet kuruldu. Ardından Kıbrıs Türk Federe Devleti... Ondan sonra da Kuzey Kıbrıs Türk Cumhuriyeti. Şimdi piyangodan çıkacak diğer devleti beklemedeyiz. Henüz vaftiz adı belli değil. Bana sorarsanız ne mutlu ki ben “devlet dersinden sınıfta kalmış çocuklar”danım. Karne notum sıfır. Hayatta en nefret ettiğim şeylerden birisi bir devlet dairesine girmektir. Bir işim düşerse sürekli ertelerim. Yumurta kapıya dayanınca paçalarım tutuşur. Sağolsun kardeşim Zeki, ailenin bu tür meselelerine kendini vakfetmiştir de bizi rahatlatır. Onun teorisi şudur: Bakanı tanıyacağına odacıyla yakınlık kur; her işin anında hallolur. Gerçekten de Kıbrıs’ta işler böyledir. Zeki, odacıyla Kıbrıs usulü şakalaşır. Sonra odacı seferber olur. Yolu yordamı gösterir. Fotokopi eksikse hemen çeker getirir. Dosyayı sıra beklemeden memurun önüne koyar. Kahve bile ısmarlar. Tek ödülü “Sağol be gardaş. Eksik olma”dır. Benim devlet alerjim şundan gelir: Devlet sanki bana hep şöyle demektedir: “Ben çok güçlüyüm. Canım isterse seni ezer geçerim. Sen de kim oluyorsun; seni yurttaş sineği. Sen bana tâbisin ve sözümü dinlemek zorundasın. Sağa doğru yürü dersem sağa doğru yürüyeceksin. Sonra aniden ‘sola dön marş marş’ diyebilirim onu da itiraz etmeden yapacaksın.” Yasalar onlara itaat eden yurttaşları korurlar. Hatta itaat etmeyip bir başka yurttaşa karşı şiddet kullanan yurttaşları bile korurlar. Onları belli ölçütler çerçevesinde cezalandırırlar. Onları linç edilmeye bırakmaz ve yasalar aracılığıyla yargılarlar. Savaş esirleri bile yasalar aracılığıyla korunur ve öldürülmezler. Ama yasalar kendi devletine karşı çıkan yurttaşı korumazlar. İsyan ve direniş, devletin değişimini talep, yasadışı sayılır. Bazı devletlerin en acımasız yasaları böylelerine karşıdır. Devletler kendilerine karşı şiddet uygulayanlara terörist derken geceyarısı uyuyan insanların üzerine bombalar yağdırabilirler. Benim gibi “devlet dersinden sınıfta kalmış çocuklar” devletle sorunları yüzünden oldukça hırpalanır. Bir zamanlar, Kıbrıs’ın Güney tarafı Kuzey’de oturanlara şiddetle yasakken devletin ne olduğunu iyice anlamıştım. Geçmek istiyordum. İstedikleri gibi dilekçe de yazıp veriyordum. “Geçemezsin!” diyorlardı. Bir değil iki değil sonunda tepem attı. Bir kadın olarak, hayatın bana verdiği bir özgürlük dersi vardır: Baban sana baskı yaparsa evden kaçabilirsin. Kocan sana baskı ve eziyet ederse ondan boşanırsın. Peki ya bir başka erkek, Devlet bey senin özgürlüğünü kısıtlayıp sana engel olursa ne yapacaksın? O zaman da onun sınırını geçersin. Kimseye söylemeyin ama iki kez illegal olarak bunu yaptım. Sonra da bölünmeye politik bir itirazla adanın öteki tarafında yaşamaya başladım. Orada devlet yok mu diyeceksiniz? Var tabii. Ama en azından iyi anlamadığım bir dilde konuşuyor ve beni biraz eğreti bir yurttaşı olarak görüyor. Neye hakkım olduğu neye hakkım olmadığı konusunda epeyce kafası karışmış. Zaten tamamiyle politik bir anomali bu yaşadığımız. Ülkemizde iki devlet hüküm sürmekte. İkisi de birbirini tanımamakta ve diğerinin yurttaşlarına kendini dayatmaya çalışmakta. Geçen gün Lokmacı Kapısı’ndaki Rum polisi nergislerimi elimden almaya kalktı. Çiçek geçirmek yasakmış. “Sana vermem. Geriye dönüp bana verene geri veririm” dedim. Sonunda geçirdi. Şu bizim devletler iyice matrak. İki adım ötede açan çiçekle zorları var. Kuş gribi döneminde arabadan indirilip ilaçlı halılarda yürütülürken mantığı anlamaya çalışıyordum. İki adım öteye kakasını yapan kuş senin tarafına da yapmaz mı? Polislere bir laf söyleyince: “Ne yapalım; kuralları uyguluyoruz” diyorlar. Anlayacağınız, Devlet bey ve ben... İmkânsız bir izdivaç...",female
23,"Biz işçi çağırdık, insan geldi! Türkiye’den Almanya’ya göçün 50. yılı... Yarım asırdır Alman ekonomik ve toplumsal yaşamına şekil veren Türkiyeliler’le birlikteyiz... Berlin’de... Kutlamada ve ölümde birlikte olmak tipik özelliğimizdir... Onun dışında hepimiz kendi kapımızın önüne titiz, başkalarının hayatına öfkeli yaşayıp gideriz, bilirsiniz... Almancılar... Yeri geldiğinde burun kıvırdığımız, yeri geldiğinde Avrupa’yı sarsacak aslanlarımız saydığımız memleketlilerimiz... *** Almanya’da “yabancı” Türkiye’de “Almancı” olmak ne demektir bir bilseniz... Ah bilseniz... 1990 yılında yerleşmiştim Berlin’e... Hem okumak, hem çalışmak isteyen bir gurbet geliniydim... Çok şey öğrendim yıllarda, evet... Ama altı yıl yaşadığım Berlin’i hiç sevemedim vakitler... İnsanın içine “yabancılık” düşmeyegörsün... Tedavisi mümkün olmayan bir derttir... Aynı kandan geldiğine, kalbini verdiğine bile uzak düşer, şaşar kalırsın kendine... Ne oralı, ne buralısındır... Hiçbir yerdir artık senin vatanın... Hayatı da hep bir bekleme salonundaymış gibi yaşamaya başlarsın... Daha güzel günleri, biraz daha para biriktirmeyi, çocukların büyümesini, mevsimlerin geçmesini, primlerin bitmesini bekleye bekleye geçer gider zaman... Dedim ya içine “yabancı” olmanın soğuğu düşmesin... Bir daha çiçek açmaz ağaçlar... *** Büyük bir kalabalık olarak Başbakanlık Yurt DışıTürkler Ve Akraba Topluluklar Başkanlığı’nın düzenlediği toplantılara katılmak üzere Berlin’e geldik. Gazeteciler, akademisyenler, bilim adamları, siyasetçiler... Yoğun etkinlikler içinde bir geçmiş turu yapayım diyerek Kreuzberg’e gittim... Tek başıma oturdum, Hasır Restoran’da mercimek çorbası içtim. Tam 38 yıldır Berlin’de bu restoranı işleten Saim Aygün girdi kapıdan içeri. Bense Hüsnü Şenlendirici’nin klarnetiyle ‘Unutma beni unutama beni’yi dinleyerek çorbamı içiyordum. Görür görmez tanıdı... “Eski Berlinli hoşgeldin yahuuuu” dedi gülerek... Yemeğimi yerken caddeyi izledim. Yirmi yıldır hiçbir şey değişmemiş... Ama hiiiç!!! İnsanın zaman zaman çıktığı yola dönüp başlangıca bakması gerekiyor! Bazı şeyler hiç değişmezken monotonluk bizi nasıl değiştirebiliyor peki?.. Kim olduğunu, onca yılda neler olup bittiğini anımsamak iyi bir şeymiş... Ki hiç peşimi bırakmaz geçmişim... Ya da ben hiç bırakmam eteğini... Tam 21 yıl önce bu mevsimde İstanbul’u, ailemi, Ankara’yı, geride bıraktığım her şeyi özlüyordum... Özlemenin nostaljisini yaptım... Duvar yazılarına bakarken “Kim ne derse desin, kendin kulağına söylüyorsun, sen aslında kimsin” dedim... *** Sonra U-bahn’a bindim... Wittenau istikametine yol aldığımı sanıyordum. Amacım Alexander Platz’a gitmekti. Ama iki durak sonra fark ettim ki Hermann Platz’a gelmişim. Tam tersi istikametteyim yani!! “Var bunda da bir hikmet, dur bakalım!!!” diyerek indim trenden. Yirmi yıl önce ilk tavamı, tenceremi aldığım büyük mağazaya çıkıyordu istasyonun merdivenleri... Bu istasyonun başka bir anlamı daha var benim için. Hayatımla hesaplaştığım, büyük bir kararsızlığın ardından bir cesaret yağmura, kaderime karşı çıktığım yer burası... Hâlâ aynı... *** Mağazadan içeri girdim... Üst kattaki kafeteryada boş boş oturup kahve içerek etrafı seyreden ihtiyarları, akmayan zamanı, güler yüzlü garson kadını, hiç boş durmayan ellerini izledim... Sonra aşağıya indim... 23 yaşındayken upuzun saçlarımı kestirdiğim kuaföre girdim. Bütün saçlarımı yeniden oraya bıraktım. Küçük bir oğlan çocuğuna benzeyen kısacık saçlı kafama aynada gülüp çıktım dükkândan... Göç burada başlamıştı... Belli ki hiç bitmeyecekti... Anımsadım... Yabancılık bir kere düşmüştü kalbime. Soğuktu artık... *** Max Frisch yazmış... “Biz işçi istedik, insan gönderdiler...” Biz... Siz.. Onlar... Göçtükleri topraklarda, saçlarını, alın terlerini, yıllarını ve çocuklarını bıraktılar... Hep erteleyerek, hep biriktirerek... Daha güzel bir hayatı, emekliliği, daha güvenli yaşamı bekleyerek... Örtüler altındaki koltuklar ve diğer güzel eşyalar daha rahat bir hayata kavuştuklarında nasılsa onların olacaktı... Elli yıl geçmiş ilk işçi kapıdan gireli... Yirmi bir yıl olmuş ben bu şehri ilk göreli.. Zaman nasıl bir değirmen... Kulaklığımda Nazan Öncel’in “Göç her mevsim” dediği şarkı... Evler, duvarlar, parklar boyu akıyor tren... Başka bir şarkıya başlıyor... Anımsıyorum... Ne kadar genç, ne kadar cesur, ne kadar inançlıydım... Sonra... Bir ülkeden bir ülkeye, bir şehirden bir başka şehre, bir evden bir diğerine derken... “Biri kaldı, biri gitti, biri yalnızlığı seçti... Bu masal da burada bitti.... Vay gönlüm vay...”",female
24,"Hatırlayanlarınız var mı? Prof. Dr. Yılmaz Esmer “Radikalizm ve Aşırıcılık” adlı araştırmasını yaparken Türkiye’de, farklı illerde yaşayan kişilere “Kimlerle komşu olmak istemezsiniz?” sorusunu sormuştu ve katılımcıların yüzde 87’sinin cevabı “eşcinsellerle” olmuştu. Homofobi sadece eşcinselleri değil yasaları yani insanlığı bu da demek oluyor ki ülkeyi ilgilendiren bir konu. Ülkemizde başını almış giden tahammülsüzlüğe ben dahil birçoğumuzun tahammülü kalmadı artık. Bir kesim ya umudunu kesti bakmadan, görmeden ve artık konuşmadan kendi kabuğunun içinde yaşamayı seçiyor ya da ne diyeceğini bilemiyor artık, ümidini kesmiş. Sosyal kodlar, ahlak, namus derken artık tam olarak neden bahsettiklerini bile bilmeyen ancak benzer kelimeler ve kuramlar etrafında saçmalayan, öfkeden gözleri dönen ve çevresindekileri de şiddete sürükleyen bu “kendilerini insan sananlar” başımızı yeterince şişirdiler. “Bizim toplumumuz bunu kaldırmaz” diyip hiçbir işin içinden çıkamaz, mantıklı bir çözüme varamazsınız. Bu toplum küçük çocuklara, hayvanlara tecavüzü kaldırıyor da sevgiden doğan bir ilişkiye mi saklıyor bütün kinini? Kötülükler, haksızlıklar için tek kelime edilmezken konu neden eşcinselliğe gelince ahlaktan, namustan bahseden insanlardan geçilmiyor? Görünen ki sevmek de sevişmek de çok hoş karşılanmıyor. Her şeye kurallardan duvarlar örülmüş. Eşcinsellerin aşağılanmadan, dışlanmadan, “namussuz”, “hasta”, ”sapık” diye nitelendirilmeden, önyargısız yaşayacakları bir zaman dilimi elbet olacak. Hepimiz biliyoruz ki zaman dilimine bugünkü kafa yapısıyla varılmayacak. Kimsenin hayat kalitesi cinsel seçimleri yüzünden düşürülmemeli. İşe alınırken-işten çıkartılırken, satılıp- kiralanırken, askerlik söz konusu olduğunda kişinin cinsel hayatı sadece kendisini ilgilendirmeli. Yaptıkları seçimler hayatlarının her alanlarında önlerine bir engel olarak çıkartılmamalı. Çıkarılırsa da bu ayrımcılık suçu sayılmalı. Madem herkesin mahrem saydığı herkes için mahrem kalmalı zaman kimse kimsenin kimi sevdiğine, kiminle seviştiğine karışmamalı. Artık eşcinsellik karşıtı söylemlerin bir cezası olmalı. Ve eşcinseller medyada da bir komedi unsuru olarak değil de gerçek hayatlarında oldukları, yaşadıkları halleriyle yerlerini almalı. Çoğu maalesef, ailesinden, dostlarından, iş arkadaşlarından, komşularından korkar hale getiriliyorlar. Bu konu bazı insanlar tarafından da oldukça önemsiz sayılıyor. Eşcinsel oldukları için öldürülen, tecavüz edilen, işkence gören, işinden olan ya da hayatları boyunca bunlardan birini yaşamaktan korkan insanların acılarını hafife alıyoruz. Homofobinin ya da cahilliğin hemen yok edilemeyeceği bir gerçek ancak susmak, görmemezlikten gelmek ardından olumlu bir değişimi getirmeyecek. Devlet de bu konu üzerindeki sessizliğini korumaya devam ederse, eşcinseller üzerindeki önyargıların ve hoyrat ellerin kalkması çok kolay olmayacak.",female
25,"Hepimizin kafasını yoran konular farklı. Kimimiz siyasi sorunlarla, kimimiz sanatla geçiriyor yaşamını. Kimimizin kavgası dünyadaki eşitsizlikle; kimimizinki kendiyle. Kimimiz öğretmen, kimimiz öğrenci, kimimiz işçi, kimimiz işsiz. Kendimize ayırdığımız vakitler bazen bazen çok. Ama bizi, hayatımızı saranlar dışında, kaybetmediğimiz sürece düşünmediğimiz birşey var; sağlığımız. Onu kaybettiğimizde diğer her şey anlamını yitirebiliyor. Hayatımız sadece onun etrafında dönmeye başlıyor. Ulaş’ın bana yolladığı mail’de anlattıkları beni bu konu üzerinde düşünmeme ve harekete geçirmeye itti. Umarım siz de onun hikâyesini dinledikten sonra ve onun gibiler üzerine düşünür, harekete geçersiniz. İkinci ağızdan anlatmak yerine sizlerle Ulaş’ın cümlelerini paylaşmak istiyorum. …“İlk olarak burun kanaması, dizlerimde ağrı, halsizlik, ateş, iştahsızlık sonucu Çukurova Üniversitesi Tıp Fakultesi Balcalı Hastanesi’nde yapılan tahliller sonucu akut lenfoblastik lösemi (ALL) tanısı konuldu. Hastaneye yatırıldım ve tedavi görmeye başladım. Tedavi süreci boyunca hayatımda çok şey değişti. Saçlarım dökülmeye başladı. Her istediğimi yapamıyordum, istediğim yemekleri yiyemiyordum, uzak oldukları için kardeşlerimi her zaman göremiyordum, oyun oynayamıyordum. Tedavi boyunca çoğu zamanım hastanede geçiyordu. Yatmaktan, koşmayı bile unutmuştum. Birçok arkadaşım hasta olduğum ve maske taktığım için bana farklı gözlerle bakmaya başladılar ve benden uzaklaştılar. Lösemi bulaşıcı bir hastalık değil ama arkadaşlarımın ve çevremdeki insanların bana böyle davranması beni çok üzdü ki düşünün daha 13 yaşındasınız.Bir yıl ara verdikten sonra yeni bir okula kaydoldum. Orada yeni arkadaşlarımla tanıştım,onların da bana eski arkadaşlarım gibi davranıp önyargılı olmaması için hastalığımı gizledim. Bu şekilde eğitimime devam ettim. Şu üniversitede eğitim görüyorum ve hayata tutunarak yaşamaya devam ediyorum.Lösemi tanısının ilk konulduğu zaman 13 yaşındaydım. Demiştim ya daha çocuktum ve ölüm nedir bilmiyordum. Öleceğimi düşündüm çünkü yaşta bir insan birçok şeyi idrak edemiyor. Toplumda bile birçok insan bunu bilmiyor. ‘LÖSEMİ’ tedavi olunabilir bir kanser türüdür. Ama tedavi masrafları çok ağır olduğu için ekonomik durumu iyi olmayan birçok vatandaş tedavi olamıyor. Hastalığım yüzünden çocukluğumu yaşayamadım, yaşıtlarım gibi koşup top oynayamadım, onlar gibi yaramazlık yapıp sonra babamdan, annemden af dileyemedim. Belki şu gülüyorsunuz ama inanın insan bunu bile kadar çok istiyor ki… Ama siz bir odadasınız ve sadece ufacık bir pencereniz var, hayata da küçük pencereden bakıyorsunuz. Lösev ile tanışmam ise üniversite sınavını kazanıp Balıkesir'e gelmemle başladı. Biz dort kardeşiz ve düşünün üç kardeşimden ikisi üniversitede, biri lisede okuyordu. Ben sene üniversiteyi kazanmıştım. Babam ise bir seyahat acentasında otobüs şoförüydü ve haliyle geçindirip dört çocuk okutması onu çok zorluyordu. İşte bu sırada lösev hayatıma girdi. Aileme yardım ettiler, bana eğitim bursu verdiler. Lösev olmasaydı şu eğitimime devam edemiyecektim. Bugünleri onlara borçluyum.” Bir zamanlar küçük penceresinden hayata bakan Ulaş belki de başkalarına büyük kapılar açtıracak. Onun gibi binlerce çocuk lösemi yüzünden acılar çekti ve çekmeye devam ediyor. LÖSEV sağlık ve eğitim alanlarında lösemili çocuklara yardımcı olmayı amaçlıyor. Bu hastalık kimi zamanlar dar bütçeli aile bireylerini lösemili çocuk ile diğer çocukları arasında bir seçim yapmaya itebiliyor. Bu ailelerin yaralarını sarabilir,onlara yardım edebiliriz. Bunun için maddi durumumuzun çok iyi olmasına bile gerek yok. Lösev’e bağışlayacağınız kıyafet, kırtasiye ve tıbbi malzemelerinizle de onlara yardım edebilirsiniz. Hiçbir aile seçim yapmak zorunda bırakılmasın, hiçbir çocuk bu seçime maruz kalmasın diye harekete geçelim.",female
26,"Bu haftanın en acayip olayı Başbakan Erdoğan’ın Amerikalı yazar Paul Auster’la polemiğe girmesiydi. Hürriyet’e bir söyleşi veren Auster, ifade özgürlüğü ile ilgili sorunlar nedeniyle Türkiye'ye gelmeyi reddettiğini açıklayınca, Başbakan Erdoğan artık bize tanıdık gelen üslubuyla Auster’a ayar verdi: “Türkiye’yi antidemokratik bulduğu için gelmiyormuş. Hapiste yatan gazeteciler yüzünden Türkiye'ye gelmiyor. Çin’e de gitmiyormuş. Aman! Biz sana çok muhtacız. Gelsen ne olur gelmesen ne olur. Türkiye irtifa mı kaybeder?” Erdoğan, Batı’dan gelen eleştiriler söz konusu olduğunda, meseleyi soğukkanlı bir şekilde tartışmak yerine, içimizdeki çift başlı canavarı beslemeyi tercih ediyor. Marazi bir aşkın cenderesinde sıkışıp kalmış olduğumuzu hiç aklından çıkarmıyor. Soğuk bir sarışına haddini bildirir gibi, Batı’nın yüzüne yüzüne çarpıyor delikanlılığını. Böylece, bir yandan ciddiye alınma arzumuzu körüklüyor, bir yandan da senelerdir kenara itilmiş olmaktan gelen öfkemizi kabarttıkça kabartıyor. Bunun içindir ki, Batı ile her temasımızda olduğu gibi, Auster meselesinde de, milli gururumuzla onun “kötü ikizi” olan kendimizi beğendirme telaşının arasına sıkıştık. “Daha da gelmesin”cilerle “Eyvah, rezil olduk”cular her zamanki tartışmalarını yaptılar ve sosyal medyada birbirlerini hırpalayıp durdular. Hep böyle bir duygu şelalesi içinde coşup gidiyoruz. Esas mesele de arada kaynıyor. Yine aynı şey oldu. Erdoğan, böyle durumlarda genellikle yaptığı gibi, hedefi şaşırttı ve tartışmanın yönünü değiştirdi. Türkiye’deki ifade özgürlüğü ve insan hakları sorunlarına bakmayacaktık. İsrail’in yaptığı eziyetler ne güne duruyordu? Ya da Amerika’nın kabahatleri? Auster da, belli ki cahilin biriydi, bütün bunları akıl edememiş, kalkıp Türkiye’yi işaret etmişti. Paul Auster ise, Başbakan’ın konuşması üzerine yaptığı yazılı açıklamada, başta kendi ülkesi Amerika olmak üzere bir çok ülkede adaletsizlikler yaşandığının farkında olduğunu, ancak söz konusu ülkelerde en azından bu adaletsizlikleri dile getirmenin mümkün olduğuna inandığını, Türkiye’de ise buna teşebbüs edenlerin kendilerini hapiste bulduğunu söylüyordu. Yani meselenin ifade özgürlüğü olduğunu hatırlatıyor ve bizi meseleye oradan bakmaya davet ediyordu. Fakat bütün bu toz duman ve duygu şelalesi içinde, Auster’ın açıklaması güme gitti. Çünkü yeterince hararetli ve kışkırtıcı değildi. Muhatabını tartışmanın esas eksenine geri çağıran mesafeli bir açıklamaydı bu. Aşk, nefret ve heyecan kokmuyordu. Türk kamuoyunda karşılık bulması beklenemezdi. Onun yerine, davullu zurnalı “anca gidersin” yazıları yazıldı. Auster’a kibirli diyenler oldu. Onu ikiyüzlülükle itham edenler oldu. Öyle ya, neden önce dönüp kendi ülkelerindeki sorunlara bakmazdı bu adamlar? Oysa, bunların hiç biri tartışmanın esası ile ilgili değildi. Auster kişisel bir seçim yapmış ve cezaevlerindeki gazeteciler konusunda kamuoyu yaratmak amacıyla siyasi bir duruş sergilemişti. Erdoğan ise, bu açıklamayı yaparak, aslında Auster’ı haklı çıkardı. Dünyanın yaşayan en büyük yazarlarından birini “cahil” ilan etmenin gülünçlüğü bir yana, anlaşıldı ki, Erdoğan kendisinden farklı düşünenleri paylamakta beis görmüyordu. İfade özgürlüğü tartışması içinde bu durum iyice göze battı. Daha da fenası, Başbakan kültür dünyasına prim vermediğini de bir kez kanıtlamış oldu. Paul Auster’ın Türkiye’de çok sevilen yazarlardan biri olması, neredeyse yazdığı her satırın geniş bir okuyucu kitlesiyle buluşması önemli değildi. Hatta son kitabı “Kış Günlüğü”nün, memleketi olan Amerika’dan önce ve ilk olarak Türkiye'de basılması da bir anlam taşımıyordu. Başbakan Erdoğan, bu açıklamayı yaparak, hepimiz adına bütün dünyaya, roman da romancı da hiç umrumuzda değil, demiş oldu. Öyle ya, bize koymazdı. Biz Nobelli yazarını dövmekten beter etmiş bir ülkenin insanlarıydık. Böylece, tiyatrolar, konser salonları, müzeler ve sergi alanlarından sonra, edebiyat da resmi olarak Türkiye’den kovuldu. Böylece her güzel şeyin bir bir kaybolup gittiği, dünyanın yavaş yavaş bizim olmaktan çıktığı “Son Şeyler Ülkesinde” yaşadığımızı bir kez daha hatırladık.",female
27,"Geçmiş baştan yazılmıyor Turnedeyim. Adana’nın turunç ağaçlı caddelerinden geçerek Mersin’e ulaştım önce. Güneşli göğün altında dalga sesi dinleyerek yazıyorum. Bu sabah gazetelerde ve köşelerde büyük ihtimalle KCK operasyonları, iptal edilen 19 Mayıs gösterileri, Yiğit Bulut’un Başbakanlık’ta alacağı görev ve Erzurum’da ölen milli kayakçımızın kaderi üzerine yazılar olacaktır... Ece Temelkuran’ın köşesinden edilmesi, Hükümet ile ‘cemaat’in arasının giderek açıldığı yorumları, Eurovision’a Can Bonomo’nun seçilmesi, Can Bonomo’nun Yahudi olması, 12 Eylül paşalarının yargılanması... Derin bir bıkkınlık içindeyim... *** Adana uçağında sevgili bir arkadaşıma rastladım, Prof. Dr. Kocabaşoğlu’na... Altı ay kadar önce çok önemli bir kalp ameliyatı geçirdi. Onun hastalığından konuşurken “Öyle usandım ki... Hemen her hafta bir arkadaşımın hastalık haberini alıyorum neredeyse... Telefon açıp aynı sözleri söylerken yabancılaşıyorum duruma. Bu yüzden mesela arayamıyorum Mutlu’yu... Ne söyleyeceğimi bilemiyorum artık... Gencecik arkadaşlarımın hastalık haberleri kemiriyor içimi. Nasıl bir umut, nasıl bir destek vereceğimi bilemez oldum. Bir şey yapmak istiyorum ama ne yapacağımı bilemiyorum...” dedim... “Samimiyet testleri hastalık üzerinden yapılmıyor be dostum“ diye yanıtladı Yunus Emre... “Anne babalarımızın kuşağı belki öyleydi ama ben böyle düşünmüyorum artık“ dedi... Çok şey danışırım ona. Bir başka arkadaşımın kötü çıkan patoloji sonuçlarından bahsettim. Kemoterapiden konuştuk... Hastaneler... Doktorlar... Sonra askerlik, sonra hükümet, sonra gazeteler... Adana’ya inmek üzereyken “Sen iyi misin?“ dedi çok sevdiğim babacan tavrıyla... “Bugün yüz üzerinden kırk beş dolaylarındayım” dedim. “Dön de oturup uzun uzun laflayalım. Memleket hep aynı. Hastalıklar, ilişkiler... Sen kendine iyi bak. Hakikaten iyi bak. Rahat bırak kendini...“ dedi gülümseyerek. *** Adana’dan Mersin’e yol boyu tarlaları, toprakları ve köyleri izlerken düşündüm de... Hepimiz iyi ve kötü parçalardan oluşan bir bütünüz. Şahane hatalarımız, üzerini örttüğümüz utançlarımız, gurur duyduğumuz başarılarımızla... Genelkurmay başkanı da olsak, çok okunan bir köşe yazarı da hanımı da olsak, Başbakan da, değişmeyen bir tek şey var aslında. İyi parçalarımızın yeterince kıymetinin bilinmediğinden şikâyetçiyiz hepimiz. Hatalarımız nedense doğrularımızdan daha kalıcı oluyor insanların gözünde... Yargılama günleri bunlar... Geçmişimizin toplumsal ve kişisel tarihimizin yargılanması bitmiyor bir türlü... Bir ömrü, bir ömür savunuyor yargılananlar. Ama ne yazık ki ipi çeksek de geçmiş baştan yazılmıyor",female
28,"Woody Allen, bence en iyi filmlerinden biri olan ‘Zelig’de, girdiği ortamlara uyum sağlamak için sürekli görünüm ve kimlik değiştiren bir adamın hikâyesini anlatır. Leonard Zelig’in bu amanvermez hastalığı şöyle başlar: Okulda arkadaşları ‘Moby Dick’e dair konuşurken, bizimki romanı okumamış olduğu halde okumuş gibi yapıp tartışmaya katılmış ve araya karışıvermiştir. Bu davranışı, onu daha sonra bir sosyal bukalemun haline getirecek ve ‘kimliksiz’ bırakacaktır. Zelig’in hikayesi, Melville’in bu ünlü romanıyla başlar ve onunla biter: Zelig, ölüm döşeğinde Moby Dick’i okumaya teşebbüs edecek ama bütün endişesinin romanı bitiremeden ölmek olduğunu söyleyecektir. Herkesin hayatında böyle belalı bir roman vardır. Benim belalı romanlarımdan biri de Proust’un ‘Kayıp Zamanın İzinde’ adlı görkemli eseridir. Marcel Proust, yaklaşık üçbin sayfadan ve yedi ayrı kitaptan oluşan bu dev romanını, hayatının son onyedi yılında yazmıştır. Ancak, kitabın görkemi yalnızca kütüphanede kapladığı yerden gelmez: ‘Kayıp Zamanın İzinde,’ zamanın kendisini bir karakter haline getirip romanın merkezine koyarak modernist edebiyatın en iyi örneklerinden birini verir. Proust’un öyküsü, kitabı okumamış olanların bile edebiyat tarihindeki yeri nedeniyle gayet iyi bildiği şu sahneyle açılır: Ihlamura batırdığı Küçük Madlen adlı kekten yayılan kokuyla, yazar geçmişe doğru hareket eder ve roman bu anın/anının üzerinden yayılarak genişler: “... tıpkı Japonların, suyla dolu porselen bir kaseye akıttıkları silikkağıt parçalarının, suya girer girmez şekillenerek, renklenerek belirginlik kazandığı, somut, şüpheye yer bırakmayan birer çiçek, ev, insan olduğu oyunlarındaki gibi, hem bizim bahçedeki, hem M. Swann’ın bahçesindeki bütün çiçekler, Vivonne nehrinin nilüferleri, köyün iyi yürekli sakinleri, onların küçük evleri, kilise, bütün Combray ve civarı şekillenip hacim kazandı, bahçeleriyle bütün kent çay fincanımdan dışarı fırladı.” Proust’u okumakta zorlanıyor olmamın sebeplerinden biri de, bu imgeyle ilgili olsa gerek. Yakın zamana dek, bu madlenli ‘bellek yarılması’nın tam olarak nasıl bir his olduğunu tam olarak kavrayamamıştım. Oysa, öyle bir Proustvari yaşadım ki, sonunda ‘Kayıp Zamanın İzinde’yi okumak için tamamen hazırım artık. Çokomel denen çikolata uzun süredir kayıptı. Geçenlerde bir de baktım ki, başka bir isim altında yeniden ortaya çıkmış: “üstü çikolata kaplı, içinde kar gibi bir bulut saklı!” Kantinde otururken, bir tane alıp kahveyle yedim. Önce pek güzel geldi. Sonra bu lezzetin bana hatırlattığı anıların yoğunluğu ile sarsıldım. Proust’un dediği gibi bütün çocukluğum çikolata kağıdından fırlayıp karşıma dikildi: akşamları karanlık yavaş yavaş inerken kızartma kokularıyla dolan sokak aralarında koşuşturan çocuklar, ölü gözü gibi yandığı için kendine bile hayrı olmayan sokak lambaları, çiçekli elbisesinin içinde pencereden sarkarak beni eve çağıran anneannem, aynı pencereden bakınca sokağın köşesinde küçücük görünen köhne bakkal dükkanı, bakkalın önünde sabah akşam gazoz içerek önlerinden geçen kızlara göz süzen mahalle delikanlıları, hepsi birer birer sökun ettiler. Ama çokomelle gelenlerden en fenası, ilk günahımla ve onun getirdiği utançla ilgiliydi. Çoğu sokakta büyümüş gözüpek çocukların ataklık konusunda birbirinden rol çaldığı mahallemizde hayat, benim gibi bir muhallebi çocuğu için pek kolay sayılmazdı. Sadece altı yaşındaydım ama kabul görmediğimi anlayacak kadar zamanım olmuştu. Acıyla farketmiştim ki, kimse bana aldırmıyordu. Ama bakkal vardı, bakkalda bir sürü çokomel vardı ve daha da önemlisi babamın orada hesabı vardı. Çözüm belliydi: Mahallenin en bıçkın çocuklarını toplayıp onlara çokomel ısmarladım. Ağalık bu ya, bunu bir ay boyunca her gün yaptım. Bakkal da, halinden memnun olsa gerek ki, babama haber vermedi. sonu geldiğinde, babam anneannemin mutfağında benimle hayatım boyunca unutmayacağım bir konuşma yaptı. Daha sonra başımı her belaya soktuğumda yapacağı gibi, zaman da bana yumuşacık ve şefkatli davrandı. Bu beni daha da utandırdı. Konuşma boyunca utancımdan kıpırdayamadığım için gözümü dikip bakakaldığım bir köşesi kırık fayansı hala hatırlıyorum. Evyenin üzerinde iğreti bir şekilde duruyordu. Tıpkı benim ‘bunu bir daha yapmamalısın’ diyen babamın karşısında durduğum gibi. Bu olaydan sadece bir sene sonra okumayı öğrenecek ve dışarıda kalmayı umursamayacaktım ama henüz bunun olacağından haberim yoktu. Kabul görmek için verdiğim bu tavizi, kendi ‘Zelig’ anımı, çokomel sayesinde hatırladım. Anlaşılan, Proust okuma zamanı gelmiş.",female
29,"O her sabah bir cinayet işliyor. Üstündeki kan kurumadan unutuyor yaptığını. Tam tersiyle yaşamaya devam edilmiyor. Öldürdükten sonra unutmak olmazsa uyunmuyor. Neyse ki kadının uyku problemi yok Yastığa başını koyar koymaz mışıl mışıl uyuyor. Ama gözünü açar açmaz üstünde ağırlığı hissetmiyor mu, hemen eli silahına gidiyor. Uzamasın diye geceleri sabahlarını uzatıyor. Gün geliyor aşktan sıyrılan insan bencil olmayı da öğreniyor. Sadece kendi sabahlarını, kendi gecelerini nasıl çıkartacağına bakıyor. Cani kıymete biniyor. Kılına zarar gelmesin, daha fazla kirlenmesin diye kalbi alıyor eline silahı elini kirletiyor. Çok fazla düşünmüyor bile. Zaten düşünmeye vakti olunca öldürmeye vakti olmuyor. İnan elinin bile titremediği zamanlar geliyor. Dikenli yollarda ayakları parçalandıktan sonra haliyle bir daha oralara yolu düşsün istemiyor. Sağlam bir yere sırtını yaslayıp, düğümlenmeden boğazı derin bir nefes almak istiyor. O her sabah bir cinayet işliyor. İçinde konuşuyorken buluyor ya adamı nasıl da sinirli uyanıyor. Adamın sesi öyle yumuşak ki, tanımasa onu, kalbini nasıl kıracağını bilmese yine inanacak ona, öyle bir ses. Bazen de bağırıp çağırıyor adam, kadının kafası zonkluyor. Ayarı yok ki adamın. Biliyor kadının onu nasıl iyi tanıdığını, bırakıyor kendini ona. İnanıyor ona, güveniyor. Daha arkasını bile dönmeden onu unutacağına inanmıyor. Her seferinde yanıltıyor adamı kadın. Her seferinde inanıyor kadına adam. Bir zamanlar kadının ona inandığı gibi. Adamın şimdiki haliyle kadının eski hali, ne çok benziyorlar birbirlerine. İşte kadın eski halini hatırladığında yeniden depremler oluyor göğüs kafesinde. Artçıları bütün vücudunda hissediliyor. Öyle korkusuzca hesap soruyor ki adam bir de karşısına dikilip… Doğruları söyler diye ödü kopuyor aslında. Gözlerinin içinden ateşler çıkıyor ama boğazında bin ton ağırlık, bir cümle etse ağlayacak. Ama adamı bu duruma düşürmüyor kadın. O her sabah bir cinayet işliyor. Eskiden adamı gördüğü anda bile titrerdi; heyecandan,aşktan. Utanırdı, saklamaya çalışırdı. Öyle sebepsiz bir gülümseme oluşurdu ki yüzünde, aptal gibi hissederdi ama engel de olamazdı. Şimdi de bu soğukkanlılığına engel olamıyor. Dönüp öldürdüğüne bakmıyor, gözü bile kaymadan geçip gidiyor ya yanından öyle sessizce kendi bile şaşırıyor. O her sabah bir cinayet işliyor. Her sabah adama aşık olarak bulduğu yanını öldürüyor. Öldürmezse adam onu öldürmekten beter edecek çünkü biliyor. Öyle saf, öyle inanmış ki yanı. Oturup konuşsa, anlatmaya çalışsa anlamayacak, dinlemeyecek, biliyor. Hiçbir şey demeden saçlarını okşasa, yarın ağlayarak gelecek, gözyaşlarını silmek ona düşecek. İşte bu yüzden izin vermiyor. Bir hayata bir yıkıntı yetiyor. Soğuk havalarda sızlayarak kaza anını unutturmuyor bir zamanlar kırılan yanlarımız. Kadın artık ölmemek için öldürüyor. Mutsuzluğumuzun kaynaklarından biri affedemediklerimizmiş. Kadın adamı affetti. Ama diğer yanını affetmesi zor olur diye her sabah bir cinayet işliyor. Her sabah adama aşık olarak bulduğu yanını öldürüyor.",female
30,"‘Tess D’urberville’ Thomas Hardy’nin en iyi romanı değildir belki. Mesela ‘Adsız Sansız Bir Jude’ varken, Tess’e de ne oluyor, diyenler olabilir. Onlara sonuna kadar hak veririm. Ama okuduğum ilk romanı olduğu için mi, yoksa hayata dair hissiyatım henüz pamuk helva kıvamında iken, Nastassja Kinski’nin başrolünü oynadığı Polanski filmine maruz kalıp da darmadağın olduğum için mi, Tess’in yeri ayrıdır benim için. Hardy, insanın boğazında yumrular oluşturmayı çok iyi bilir. Düşkırıklığının virtüözü, canyakıcı sahnelerin uzmanıdır. Öyle çokbilmiş ve burnu havada İngiliz yazarlarından değildir. Ailesinin fakirliği yüzünden üniversiteye gidememiş, daha çocuk yaşta iken bir inşaatçının yanına çırak olarak verilmiştir. Ama bir çok eğitimli yazara taş çıkarır Hardy. Unutulmaz sahneler yazmıştır kolayca unutulabilecek insanlara dair. Kenarda köşede kalmış karakterlerin yazarıdır o. Kimsenin aldırmadığı, taşralı ve yoksul insanların hikayesini yazar. Tess de böyle biridir. Küçük bir köyde büyür. Romanın başında bir yanlış anlama nedeniyle, kendini akrabası zannettiği zengin insanların yanında hizmetçi olarak bulur. Evin beyi Alec D’urberville onu baştan çıkarır. Bu ilişkinin sonunda bir çocuğu olur ve ölür. Bu korkunç olayın ardından ismi gibi meleksi bir genç adamla, Angel’la tanışır Tess. Ona aşık olur. Ama geçmişini öğrenirse Angel’in kendisini terk edeceğini düşünür. Yine de bunu saklamayı kendine yediremez. Sevgilisine başına gelenleri anlatan bir mektup yazar ve kapısının altından atar. Ama mektup gidip halının altına sıkışır. Böylece, Angel mektubu hiç okumadan Tess’le evlenir. Tess ise kocasının onu her şeye rağmen sevdiğini düşünüp sonunda mutlu olmaya hakkı olduğuna inanır. Bir Hardy karakteri için en büyük hata da budur zaten. Mutlu olabileceğine inanmak. Bunu takip eden sahnede, ikisini evlerinde sofranın başında görürüz. Angel karısına bir itirafta bulunmak istediğini söyler. Onunla evlenmeden önce olgun bir kadınla ilişkisi olmuş ve daha sonra bundan pişmanlık duymuştur. Tess de bundan cesaret alıp mektupta yazdıklarından söz eder ona. Ama mektubun varlığından haberi bile olmayan Angel, bunu duyunca öfke krizi geçirir ve lekelenmiş bir kadın olarak gördüğü Tess’i iyice bir hırpaladıktan sonra çekip gider. Mektubunun yerine ulaştığını ve koşulsuz bir şekilde sevildiğini düşünen Tess’in şaşkınlığı ve onu izleyen hayalkırıklığı unutulur gibi değildir. Onunla beraber ben de hayret ederim. İki dakika önce benzeri bir nedenle Tess tarafından affedilmeyi bekleyen, onun kucağına yatıp pişmanlık gözyaşları döken Angel, nasıl bu kadar acımasız bir adam haline gelebilmiştir? Yine aynı temaya geri dönüyoruz belki ama, bu sahne, kendi hayatımda yerine ulaşmayan mektupları hatırlattığı için olacak, beni incitir her seferinde. Angel gibi insanlardan korkarım. Bunlar kendilerine bir ahlâki saflık, bir güzellik, bir incelik biçerler. Oysa herkes gibi onların da günahları vardır. Ama lekesiz olduklarını düşünmek isterler. Hatta buna inanırlar. Halbuki onlar belki herkesten daha çirkindirler. Kendilerine gösterdikleri hoşgörüyü başka kimseye tanımamış, hatta “ahlâk polisi” kesilmişlerdir. Çünkü bu “ince ruhlu” insanlar tavizsiz ve tahammülsüzdür aslında. Hemen inciniverirler, dünya yaralar onları. Dayanamazlar. Yazık. Bu insanların öfkesine maruz kalanlar, belki de başka bir şey söyleyemedikleri için, “özünde iyi biri” diye tarif ederler onları. Oysa, “özünde” iyi olmak yeterli değildir. İyilik başka insanları da ilgilendiren bir şeydir. İlişkisel bir şeydir. Öyle evinizde tekbaşına duvarlara bakarak “iyi biri” olamazsınız. Önemli olan, bir ilişkinin içindeyken iyi kalmayı başarıp başaramadığınızdır. Onun içindir ki, Angel gibiler belki de en “kötü” insanlardır. Değil mi ki, bomboş dünyalarında meleksi hayaller kurmakla kalmayıp tepemize yargıç kesilmişler ve bize iyi olanı vaaz etmişlerdir. Gönül indirip biz günahkarlar arasına inseler, belki bunu yüzlerine bile söyleyebiliriz.",female
31,"Eğer Kırmızı Şapkalı Kız masalını kurtlar yazmış olsaydı, ormanda yürüyen bir yemek gören zeki bir kurttan ve onun öldürülüp mağdur edilişinden söz ederlerdi Hep söylerim: Belleğe asla güvenmem. Bellek bir film yönetmenidir. Geçmişteki bir sahneyi kendi arzuladığı gibi kurgular. Sunmak istediği anlatıyı destekleyecek detayları seçerek yapar bunu... Kamerayı dilediği ayrıntıların üzerinde dolaştırır. Karenin dışında kalanları bilemeyiz. Ayrıca bize sunulan sahne öncesindeki bazı gelişmelerden habersizsek farklı bir algı oluşturuz. Aynı sahneyi onu hazırlayan başka detaylarla izlediğimizde ise durum değişebilir. Birisi bize bir olay anlattığında da böyledir. Hatta tanığı olduğumuz bir olayda dahi hangi detayları öne çıkardığımız biraz da bizim seçici belleğimizin eseridir. Belki olayda taraf olan birilerine önceden bir sempatimiz ve gönül bağımız vardır. Belki sınıfsal, fiziksel ve benzeri bir ön tercihimiz mevcuttur. Belki de kişiyle etnik, ideolojik, durumsal bir ‘biz’ kategorisi içinde yer almakta; hayali ya da gerçek bir grup aidiyeti oluşturmaktayız. Eğer Kırmızı Şapkalı Kız masalını kurtlar yazmış olsaydı, ormanda yürüyen bir yemek gören zeki bir kurttan ve onun öldürülüp mağdur edilişinden söz ederlerdi. Yaşanmış bir olayla ilgili tanıklığım ve görüşlerim sorulduğunda epey bocalarım; adaletli olabilmek kolay değildir. Otobüsün şoförü kaza yapar ve yol kenarındaki bir genç insanın yaralanmasına neden olur. Daha sonra tanıklık yapan bütün yolcular şoförün alkollü olduğu konusunda ısrar etmektedirler. Şoför kazadan sonra kusmuştur. Şoförün kusmasının sebebinin alkol olmadığı ise daha sonra anlaşılır. Sadece genç bir insanın halini görüp üzüldüğü için böyle bir tepki vermiştir. Hayatın pek çok anında yargıç olmaya çağrılmaktayız. Bizlere bir anlatı sunulmakta ve bir durumu lanetlememiz ya da alkışlamamız talep edilmekte. Bir yandan da taraf olunan her gruba ait bazı kutsallıklar sözkonusu. Dil ise bu kutsallıkları oluşturmanın bir aracı. Bir nehrin iki yakasında iki maymun grubu yaşamaktadır. Nehrin Kuzey yakasında yaşayan maymunlar muzları yıkayarak yerken Güney yakasındakiler muzları yıkamadan yemektedirler. Maymunlar bir dile sahip olmadıkları için aralarında bir çatışma yoktur ama eğer konuşabilselerdi şöyle bir çatışma dili oluşturabilirlerdi: Nehrin bir yakasındaki maymunlar diğer yakadakileri muzları yıkamadan yedikleri için ‘mundar ve ilkel’ olarak tanımlarken diğer yakadaki maymunlar kutsal muzları suya dokundurdukları için ötekilere ‘kafir’ diyebileceklerdi. Ardından ‘Kahrolsun kafir maymunlar, kafirlerden hesap soracağız’ gibi sloganlar da çıkabilir ve çatışmalarda verilen kayıplarla durum tarihsel bir husumete dönüşebilirdi Bütün bu ukalalıkları yapmamın sebebi biraz da koordinatörlerinden olduğum İlhan Berk Buluşması’nda yaşanan ‘Küçük İskender Vakası’ ile ilgili. Medya’ya yalan yanlış biçimde yansıdı ya herkes bunu soruyor. Ne olmuş? İskender gerçekten dövülmüş mü? Kim ya da kimler dövmüş? Neden dövmüşler? İskender de kendi anlatısını oluşturmuş. İnternette dolanmaya başladı. Herkesin de bildiği gibi şiddet sadece fiziksel değil. İnsan sözcüklerle, aldığı tavırla hatta bazen hiçbir şey yapmayarak, sessiz kalarak da bir başkasına şiddet uygulayabilir. Fiziksel olanı ise bambaşka. Niyet edilmemiş olsa bile kötü sonuçlara yol açabilir. Bizim kuşağın ne yazık ki önmeli bir şiddet deneyimi var. Yaşananlar, işkenceler hiç kolay değil. Kendileri şiddet görenlerin şiddetle ilişkisi ise her zaman daha farklı. Benim belleğimin film yönetmenine sorarsanız tırmanmakta olan bir gerilim sonrasında itişme kakışma gördüm. Şiddet itişme kakışma öncesinde de vardı. O andan kalkarak insan büyük bir hikâye kurabilir. Türkiye’ye, hayata, insana ve şairlere dair. Bu hikâyenin içinde ‘iktidar olma eğilimi’ de var, ‘onay görme arzusu’ da var, ‘hayata genel bir öfke’ de var, ‘erkeklik ideolojisi’ de var, ‘12 Eylül’ de var. Her şey var. ‘Zalim kim? Mağdur kim?’ sorusuna gelince şunu söylemek istiyorum: Her zalimin içinde bir mağdur ve her mağdurun içinde de bir zalim bulunabilir. Ben kendi içimdeki kalem kıran yargıcı yok etmek için çok uğraş verdim. Dünyaya, genelde şaşarak, anlamaya çalışarak ve çabuk hüküm oluşturmadan bakmaya çalışıyorum. Hayatta çok büyük ve örgütlenmiş kötülükler var elbette. Bunlara karşı direniş için kalbim ve sözcüklerim her zaman hazırda ve sesim korkusuzca yüksek. Belleğimin bazı detayları silmek için herekete geçtiği bu olayda ise hatırlamak istediğim yalnızca Akademi’nin bekçisi Mehmet’in olayın ertesi günü İskender’in kolları ve bacaklarında düşme sırasında oluşan yaramaz çocuk çiziklerine bakıp saflıkla ettiği tatlı laf: ‘Küçük İskender ya, seni niye dövdüler? Küçüksün diye mi?’",female
32,"Küçüktüm, yaralıydım ve bir gün seni tanıdım. Kitaplıkta değil ama divanın altında gizli bir kutuda Bulgaristan’da basılmış dokuz cilt şiir kitabını buldum. Odama kapanıp yatağa uzandım. Dizelerin günler ve geceler boyunca benimle oldular. Sen beni büyüttün. Dünyada benden gizlenen gerçekler varmış onları öğrettin. Senin güzelliğine âşık oldum. Düşlerimde seninle arkadaş oldum. Bu dünyada senin yaşamış olduğun gerçeği, senin ışığın, karanlık günlerde içimi ışıttı. Seninle dünyanın her yanındaki yoksul ve yaralı insanların acılarına dokundum. Dünya değişebilir; daha güzel günler gelebilir diye umutla doldum. Ama en önemlisi Nâzım, şiirin bu dünyada çok özel bir yerde durduğunu, büyülü ve büyük bir söz olduğunu anladım. Sözcüklerin böylesine bir uyumla yan yana gelişi, birbirlerine dokunup uzaklaşmaları, uzaklardan gelen yankılarının iç burkan sedası, birbirlerine karışıp erimeleri, gerilip yumuşamaları, coşkuyla patlamaları, hınzırlıkları ve tatlılıkları beni büyüledi. Sözcüklere sığınabileceğimi; bu hayattan kaçıp kendimi var edebileceğim bir başka yer olduğunu fark ettim. Senin gibi ben de şiirler yazayım ve bu dünyadan gittikten sonra da bazı küçük kızlar onları okusun diye hayal ettim. Seninle dünyanın her yanında yolculuklara çıktım; insanlar tanıdım ve onları severken bir yandan da senin onları sevişini sevdim. Daha çok küçüktüm ama savaşı ve yıkımı görmüştüm. Her yanım şiddet ve korkuyla çevriliydi. Okul dedikleri ve her gün şehrin bütün çocuklarının hapsedildiği binalarda beni “İyi bir Türk çocuğu” yapmaya çalışıyorlardı. Tahtanın üzerinden mavi gözlü bir adam bana bakardı. Milli günlerde onu öven şiirler okurdum. Düşmanlarımızı denize döktüğü söyleniyordu. Sonra düşmanlarımızdan nefret eden şiirler de okurdum. Ders kitaplarımızda şiirler vardı. Evimizin kitaplığında da şiirler vardı. Ama Nâzım, senin şiirlerin divanın altına gizlenmişti ve onları bulduğumda içim ürpertiyle dolmuş; büyük keşfimin heyecanı her yanımı sarmıştı. Bir gün şiir kitaplarının evimize nasıl geldiğini öğrendim. Onları, babama Derviş Ali Kavazoğlu adında birisi armağan etmişti. Yıllar sonra onun yoldaşı Yorgos Mişauli ile birlikte bir arabada kanlar içinde fotoğrafını gördüm. Barış istedikleri için faşistler tarafından öldürülmüşlerdi. Sonra onun hakkında başka hikâyeler dinledim. Senin gibi romantik bir komünist olduğunu öğrendim. Fotoğraflarında öyle güzel bir bakışı vardı ki dünyaya. Öldüğünde ardından ağlayacak bir sevgilisi, karısı, annesi yokmuş. Ama ülkemin güzel kalpli Türk ve Rum kadınları ağlamışlar onun için... Nâzım, sen benim hayatıma gireli beri ben başka biri oldum. Bana öyle şeyler söyledin ki bir yalan içinde yaşadığımı anladım. Sonra mektuplarını, başkalarının sana dair anılarını okudum. Bir gün babam bana senin fotoğraflarının bulunduğu bir kitap hediye etti. Ankara’ya, üniversiteye gitmiştim. Huzurevinde bir şairi, Enver Gökçe’yi ziyaret edecektim. Sümbüller ve nergisler aldım çiçekçiden. Yanıma da senin fotoğraflarının bulunduğu kitabı... Aynı sevgili gözlerle bakan güzel şair, kitabı armağan ettiğimde çok heyecanlanmış ve şaşırmıştı. Bense kitabın onun odasına daha çok yakıştığını düşünmüştüm. Çok zor günlerdi Nâzım. Şehrin duvarlarına senin posterlerini asmıştık ve polis kovalamıştı bizi. Nâzım, sen beni hiç tanımasan bile ben seni hep arkadaşım sandım. Hayat boyu seninle oldum. Sahnelerde şiirlerini okudum; hakkında konuştum. Bazen seni eleştirdiğim de oldu ama hep sevdim. Sen öldüğünde ben dört yaşındaydım ama sen bende yaşayıp durdun. Seni benim kadar sevenler, içinde hissedenler var biliyorum. Bunun için hafif bir kıskançlık duymuyor da değilim. Kim bilir benim gibi kaç kişinin arkadaşısın. Sen bütün bir dünyadasın. Çok kalabalık bir ailen var. Bu mektubu sana içimde yıllardır yanan aşkın bir ilanı olarak yazıyorum. Benim sevgili şairim, kendimi biraz da sana borçluyum. Kucağım çiçeklerle dolu karşındayım. Sana şiirler getirdim. Her şey için tüm kalbimle teşekkür ederim.",female
33,"‘İnanmak’ hayatımızın her yanında aslında. Biz inanmak istemesek de bazen… Ne kadar reddetsek de inançlı bir insan olduğumuzu hepimizin inançları var. Kimimiz bir yaratanın varlığına inanıyor kimimiz yokluğuna. Bir insana, bir nesneye, bir şeylere inanmadan yaşanmıyor. Bilmek, görmek gerekmiyor. İstemek yeterli geliyor. Geleneklere, kalıplaşmış inançlara sırtlarını çevirenler, hiçbir şeyi kabul etmeyenler bile inançlı. Herkesin tutunduğu bir dal var. Düşmemek için sağlamlığına inanmak zorunda olduğumuz, bizi taşıyacağına inanmak istediğimiz, düşersek tutacak birinin olacağını umduğumuz bir dal. Kadıköy sahilinde denize baktığınızda arkanızda gürül gürül akan bir hayat var; önünüzde martılar, balıkçılar, dalgalar… İçinizde gizlice konuştuğunuz, özlem giderdiğiniz ama artık hiç görmediğiniz, konuşmadığınız, sokakta karşılaşsanız selamsız yanından geçeceğiniz insanlar var. Bir satır bile yazmadığınız, bir kelime etmediğiniz ama onu sevdiğiniz kadar onun da sizi sevdiğinden emin olduğunuz insanlar var; hayatın sizi bir daha bir araya getirmeyeceğini tahmin ettiğiniz… Aşk narin ve kırılgan. Ayrılık soğuk ve hoyrat. İkisi, birbirlerine hiç yakışmıyorlar. Bir rüzgâr savuruyor ama bazen de kendi çevresinde döndürüyor bir şeyleri. Bir gün gideceğimize, giderken de döneceğimize inanmak istiyoruz. Bir anlamı olmalı bazı şeylerin. Mesela martıları özlemenin ya da bir sabah nedensiz ağlayarak uyanmanın. Yalın ve adını koyamadığımız bir duygunun bizi taşıdığı yerlerin, balkonumuza konan evsiz bir kuşun, evden kaçıp başıboş gezen, hevesini aldıktan sonra kaçtığı yere geri dönen bir kedi gibi özgürlüğüne düşkün ve pişkin olmamızın, doğa bir uyum içindeyken bizim uyumsuzluğumuzun bir anlamı olmalı. Nedensiz vedaların nedenleri var. Biz bilmesek de varlar. İnanmasak da bir yerdeler. Gözümüzün görmediği, kulağımızın işitmediği ama var olan şeyler gibi. Aşk gibi. Nefret gibi. Bulutların bize çizdikleri resimlerde, bir pencereden dışarı çıkıp, açık camımızdan içeri sızan bir şarkıda, onlara yüklediğimiz anlamlarda gizli hayatın mesajları. Sessizliğin huzurunda ya da huzursuzluğunda, kolay silinebilir hatıralarda, unutulan bir çekmecenin görünmeyen köşesinde, yıllar önce yazılmış mektuplarda, bir sabah nedensiz gülerek başladığımız günde saklı nedenlerimiz. Her sabah tüm kırılganlığımıza ve saldırganlığımıza rağmen günü kucaklayacağız ve annesinin kucağına atlayan küçük bir çocuk gibi bırakacağız kendimizi gecenin kollarına. Nedenlerimiz, inançlarımız, anlamlarımız ve biz…Öyle ya da böyle yaşayacağız. Bir bahanemiz hep olacak.",female
34,"Beşiktaş’ı çok sevdiğimi daha önce yazmıştım. Ama bu sevginin nasıl başladığını anlatmamıştım. Üniversitedeki ilk senemdi. Beşiktaşlı bir oğlana aşık olmuştum. Onun benim varlığımdan haberi bile yoktu. Ama bu önemli değildi. Beşiktaş’ta oturduğunu bildiğim için, arada bir gidip orada vakit geçiriyordum. Kamburun Bahçesi’ni keşfedişim de aynı zamana rastlar. Ne zaman fırsat bulsam, okuldan kaçar oraya giderdim. Belki gelir de görürüm umuduyla değil. Daha çok ona yakın bir yerlerde olmanın tadını çıkarmak için. Param varsa Yedi-Sekiz Hasanpaşa Fırını’ndan saç örgülü kurabiye alıp çaya batırır, onun gamzeli çenesini ve zeki ışıltılarla dolu gözlerini düşünerek yerdim. Bunu kadar uzun süre yaptım ki, sonraları çocukla her karşılaştığımızda burnuma kurabiye kokusu geldi. Her şey gibi bu da dağılıp gitti bir zaman sonra. Araya bir sürü şey girdi. Ben oğlandan vazgeçtim. Sonra daha nelerden nelerden vazgeçtim. Ama Beşiktaş sevgisi baki kaldı. Onun içindir ki, okuduğum kitaplarda Beşiktaş lafı geçince çocuk gibi sevinirim. Hatta karakterlerin yolu Beşiktaş’a düşerse daha da hoşuma gider. Mesela Celil Oker’in detektif karakteri Remzi Ünal, sık sık Beşiktaş iskelesine gidip Üsküdar’a geçer. Oralarda dolaştığı için bir gün karşılaşıverecekmişiz gibi gelir, daha da bir ısınırım ona. Alper Canıgüz’ün ‘Tatlı Rüyalar’ı da Beşiktaşlı bir romandır. Onu bir öğrencim getirip elime tutuşturmuştu. Çok da iyi yapmıştı. Romanda bolca Beşiktaş vardı. Hatta ondan ötesi de vardı. Fakat öyle bir döneme rast geldi ki, hikaye ne zaman gelip Balık Pazarı’na dayansa, aralar bende kalan bir arkadaşımla beraber soluğu orada alıp bir masaya kurulduk. Onun için okunması zaman aldı. Mehmet Açar’ın son romanı ‘Çok Uzaklarda Bir Yaz’ın kahramanı da Beşiktaş’ta yaşıyor: “Bu satırları iki binli yıllarda, Beşiktaş’ın arka sokaklarındaki ucuz, güneş görmez bir bodrum katının rutubetli duvarlarının arasında emektar ve külüstür bir PC’de yazıyorum. İşsiz, borçlu ve yalnız biriyim. (…) Aslında çok da mutsuz olduğum söylenemez. Bazen Abbasağa Parkı’nda köpekleri, kedileri severken ya da sahilde balıkçıların yanında Boğaz’ın sularını seyrederken, var olmaktan keyif aldığımı düşünüyor, kendimi iyi hissediyorum.” Beşiktaş’ın böyle onarıcı bir tarafı vardır gerçekten. İşsiz ve parasız bile olsanız, insaflı davranır size. Parklarda oturup simit yiyebilir, seyyar kahveden bir bardak çay alıp sahilde oyalanabilirsiniz. Ya da iyice içiniz sıkılıyorsa vapura atlar karşıya geçip geri dönersiniz. Beşiktaş, kim olursanız olun size mutlu olmak için bir şans tanır. Geçenlerde bir arkadaşıma, çarşıdan ayrılmanın benim için ne kadar zor olduğunu anlatıyordum. Ben bu simitler, kahveler, vapurlar tiradını attıktan sonra, bana ne dese beğenirsiniz? “Sen Beşiktaş milliyetçisi olmuşsun, haberin yok!” Çok bozuldum. Sonra düşündüm, varsın öyle olsun, dedim kendi kendime. Bir semtin “milliyetçisi” olacaksam, Beşiktaş olsun. Beşiktaş kalender bir semttir çünkü. Orada herkese yer vardır. Kimse kimseye yan bakmaz, afra tafra yapmaz. Travestiler başörtülü eczacıdan alışveriş eder. Muhafazakar lokantacı ekmeğini Kürt bakkaldan alır. Emekli ilkokul öğretmeni, köşede çiçek satan kıza okuma yazma öğretir. Yaşını başını almış esnaf, sen yoldan geçerken saygısından ayağa kalkar. Öğretmensin diye yapar bunu. Utanır yerin dibine girersin. Kamburun Bahçesi’nde garson, duble çayını şekersiz içtiğini bilir ve sormadan getirir. Yaşlı teyzeler sokakta kalmış çoluk çocuğu ve meczubu itinayla besler. Yaz gelince, herkes kapısının önüne su koyar ki, sokak köpekleri susuzluktan helak olmasın. (Kimi esnaf zaten yaz kış dükkanın önünden kedi mamasını eksik etmez.) Çocuklar, komşulara ya da bakkala bırakılmış anahtarı alıp girerler evlerine. Cüzdanını bir yerlerde unuttuysan, pastanedekiler cebine poğaça tıkıştırmakla kalmayıp bir de yol parası için borç vermeyi teklif eder. Filipinlisinden Afrikalısına kadar yetmişiki milletin insanı sokaklarında dolaşır. İşte gönül rahatlığıyla söylüyorum: Keşke bütün Türkiye Beşiktaş olsa! Bütün farklılıklara rağmen anlayış içinde dostça yaşasak. BABAMA NOT: Takım tutsaydım bu Beşiktaş olurdu, evet. Affet beni, baba!",female
35,"Berkeley’de daha kış bitmeden bahar geldi. Havalar güzelleştikçe, sağda solda gitar çalıp şarkı söyleyen çocukların sayısı artıyor. Her gün en bir iki kişiye rastlıyorum. Bazıları gerçekten çok iyi. Geçen gün birisi öyle bir ‘Hallelujah’ söylüyordu ki, Jeff Buckley’in bile hoşuna gidebilir diye düşündüm. Sonra baktım ki, iyi olduğunu biliyor velet! Şarkının en dokunaklı yerlerini bile ölçülü bir kederle söylüyor. Hay Allah, dedim kendi kendime, keşke bu kadar farkında olmasaydı. O zaman gerçekten müthiş olabilirdi çünkü. Heinrich von Kleist’ın ‘Kukla Tiyatrosu’ adlı kısa öyküsünde çok ilginç bir pasaj vardır. Anlatıcı bir süre önce çok zarif ve alımlı bir genç adamla tanıştığını söyler bize. Gözalıcı bir güzelliği olan bu genç sıcakkanlı ve sempatik biridir. Birlikte gezer tozar, Paris’e gidip müzeleri dolaşırlar. Bir gün bu genç adam, ayaklarını kurulamak için bir tabureye oturduğunda kendini aynada görür. Aynadaki imgesinin Paris’te gördükleri bir heykeli andırdığını farkeder. Ayağına batmış dikeni çıkarmaya çalışan bir delikanlıyı gösteren meşhur Yunan heykelidir bu. Kendi hareketinde aynı inceliği farketmiş ve çok etkilenmiştir. Anlatıcının da kışkırtmasıyla aynı hareketi tekrar etmek ister. Ancak ne kadar denediyse de başarılı olamaz: ""Bana göstermek için ayağını ikinci kez kaldırdı, ama herkesin tahmin edeceği gibi, sonuç bir felaketti. Üçüncü, dördüncü kez denediğinde de durum değişmedi. Ayağını belki on kere aynı kaldırarak aynı pozisyonu aradı, ama çabası tamamen boşunaydı. Aynı hareketi tekrar edemiyordu bir türlü. O zarif duruşu andırmak bir yana, gülünç sersemce hareketler yapıp duruyordu. Kendimi gülmekten zorla alıkoyuyordum.” Genç adam bu noktadan sonra gözle görülür bir şekilde değişir. Zamanının çoğunu ayna önünde kendini seyrederek geçirmeye başlar. Yavaş yavaş çekiciliğini, ışıltısını kaybeder ve üzerine kendini beğenmiş züppelerin bayatlığı siner. Doğal zarafetinin yerini sahte bir nezaket almış, bir yıl içinde bambaşka biri olup çıkmıştır. Bu küçücük hikayeyi her okuyuşumda aynı noktaya takılır kalırım: bilinç topyekün lanetli bir şey midir? Bir bilince sahip olduğumuz sürece masumiyetimizi korumamız neredeyse imkansızdır belki de. Hepimiz bu genç adamın düştüğü durumu tanırız aslında. Kendimizi farkettiğimiz anda, bizi izleyen başkalarının varlığını da hissederiz. Birileri bizi izlediği sürece sahnedeyizdir. Daha da korkuncu, birisi bizi izlemese de sahnede kalırız. Çünkü kendi kendimizin ebedi seyircisi olmuşuzdur artık. Bu lanet gerçekten sahnede olanları daha kötü vurur. Onlar en büyük gözaltındadır çünkü. Sanatçının kendini koruyabilmek için seyirciyi unutması gerekir kimi zaman. Oysa, sahnede olan bir süre sonra sahnenin kendisi olur çıkar. Bu da ne kadar yetenekli olursa olsun, sanatçının üzerinde bir gölge gibi asılı durur. ‘Gönülçelen’in samimiyet konusundaki hassasiyetiyle meşhur karakteri Holden Caulfield, çalarken kendini aynada seyreden caz piyanisti Ernie’yi görünce, “onun kadar iyi olsaydım, tuvalette çalmayı tercih ederdim,” der mesela. Aslında gayet iyi bir müzisyen olan bir arkadaşımı hatırlatıyor bu bana. Üniversitedeyken herkes biraz gitar çalar tabii. Ama bu çocuk çok iyiydi gerçekten. Ne zaman gitarı eline alsa, insanlar gülüşüp konuşmayı bırakır, kulak kesilip onu dinlerdi. İnsanlar çoğaldıkça gitarın sesi de arttı, zamanlar ‘sosyete kantini’ dediğimiz yerde yaşayan güzel kızların duyabileceği kadar yüksek çıkmaya başladı. Sonra kendi halindeki sessiz çocuk, bu kızlardan biriyle çıkar oldu. Sonra da bir başkasıyla. Bir gün onu çimlerde, ‘Söyle söyle, hiç mi beni sevmedin?’ diye çalıp söylerken gördüm. Etrafını çevirmiş kızlı erkekli bir grup şarkının biteviye ritmine uyarak bir yana bir bu yana sallanıyor, nakarat kısmında da herkesle birlikte avazı çıktığı kadar bağırıyordu. Düşünüyorum da, Holden haklı olabilir. Belki de tuvalette çalmalıdır insan. En azından arada bir. Jeff Buckley’in yaptığı gibi mesela. O, seyirciye sırtını dönerek de çalabilmiştir. Seyirci değil, şarkı onu beğensin istemiştir. Şarkı da onu seçmiştir belli ki: Buckley’den beri hiç kimse ‘Hallelujah’ı onun kadar güzel söyleyememiştir.",female
36,"Paylaşılan özel anları fazlasıyla önemsiyorum. Onları sımsıkı avcumda tutuyor; bir köşeye bırakıp gidemiyorum. Belki de savaşla örselenen çocukluğumdur bunun sorumlusu... İşte sevgilim bu gece bir başka kadının yanında. Onunla sevişecek. Damarlarımda dolaşan tüm hücrelerime yayılan bir zehirle hastalanıyorum ben... Bu durumu izah edecek akıllı cümlelerim, kimseye diyebilecek tek bir sözüm yok. Ağzımı açınca inliyorum yalnızca. Yorganı başıma çekince bir mezarda gibiyim. Bu gece beni bıçakladılar. Çok acı... Bir kadının ruhundaki bıçak yarası nasıl anlatılır? Hepimiz yalnızca misafiriz birbirimizin hayatında. Birbirimize dokunduğumuz anlar, “altın rastlantı” ışığını ne kadar yayar; bu misafirlik ne kadar sürer bilemeyiz. Bunun ayırdında olmama rağmen hâlâ şaşkın dolanıyorum dünyada... Aslında iflah olmaz biriyim ben... Nafile romantik! Günümüzdeki hız, ilişkilerin eskitilip tüketilme süresi başımı döndürüyor; uyum sağlayamıyorum. Eskitilip tüketildiğim yerde kalakalıyorum. İçim acıyor; derinden yaralanıyorum. Bir durumdan ötekine günümüz hızıyla geçemiyorum. Belleğimi bir lanet gibi taşıyorum hep... Bu amnezi, bu vefasızlık toplumu hiç bana göre değil. Bana dokunan, içimi ışıtana çabucak bağlanıveriyorum. Sevgi dolu bir bakışı kayıtsız bir bakışla değiştiremiyorum. Paylaşılan özel anları fazlasıyla önemsiyorum. Onları sımsıkı avcumda tutuyor; bir köşeye bırakıp gidemiyorum. Belki de savaşla örselenen çocukluğumdur bunun sorumlusu. Bırakıp gitmeleri içim kaldırmıyor. Elimden koparılıp alınanın, yağmalananın sonlanmaz yasını tutuyorum. Olacakları biliyorum en baştan ama yine de kanıyorum beni kıskıvrak yakalayıveren bir hayale, duygularım bir türlü modernleşemiyor. Mesele gönül olunca hâlâ oldukça arkaik onlar. Geçmişin dar alanlar ve sınırlı seçenekler içeren aheste hayatlarında değiliz. Dünya sonsuzluğuyla önümüze açılmakta, yaşanabilecek sınırsız olasılıklar sunmakta... Ekranlardan sayısız yüzler bize doğru bakmakta... Uzak ülkelerin gizemli şehirleri, yaşanabilecek farklı hayatların, sayısız heyecanların hayalini taşımakta... Pek çok gizli vaad, pek çok seçenek söz konusu. Bütün bu analizlerin hiçbir anlamı yok, hızla geçen, zamanını bilemediğim bir tarihte tükenecek olan biricik hayatımda. Şu tek bildiğim: Çabucak uçup gitti canımın içi, Küçük Prens’im... Yeryüzüne öylece düşmüş, gün ola annesi tarafından kendi yoluna bırakılmış bir oğlan çocuğuydu sonuçta. Erkekler dünyasında kendini kanıtlamaya çalışan şaşkın bir kara böcek. Aşkta uçarı bir kelebek. Cinsinin hoyratlığını devralmış da. Sorumsuzca yürüyüp geçiyor bir kadının ruhundan. Kırıp döküyor herşeyi. Gördüğü son parlak ışığa doğru uçarken farkında olmuyor ardından bakanların. Bir sınav daha var önümde. Bunu nasıl atlatacağıma dair. Kendimde bir değersizlik arıyorum. Bu çok tehlikeli. Geçmişteki benzer durumları anımsıyorum. Anlamak istiyorum bazı başka kadınların bildiği ve benim bilmediğim sır ne? Herşey neden kayıp gidiyor ellerimden. Sıkı tutarsam acıtırım diye korktuğum için mi? Avcıya zafer duygusunu çabucak tattırdığım, bunca cömert olduğum, kalbimi okyanuslar gibi önüne serdiğim için mi? Derin bir kadınlık problemi... Sevgilim bu gece bir başka kadının yanında. Onunla sevişecek. Benim ruhumda içli kabarcıklar inliyor. Kapkaranlık bir gecede yolumu yitiriyorum. Gözyaşlarımdan, kahroluşlarımdan yorgun düşüp uykuya dalacak olsam kâbuslara yakalanıyorum. “Güçlü olmalıyım, yenilmemeliyim” diye fısıldıyorum kendime ama bu bile bir iniltiye benziyor. Bu karanlık geceyi aydınlatacak bir ışık arıyorum... Onunla en güzel anların anılarına dalıyorum; bana coşkuyla söylediği tatlı sözleri anımsıyorum ama herşeyi kirletiyor, herşeyi kırıp geçiriyor bu gece. En acısı şiddetle özlüyorum onu. Hayatımdan kayıp gidenin sonlanmaz yasıyla, ancak ölüm kadar güçlü bir şiddetle... Ona içimdeki bahçeden toplayabileceğim bütün çiçekleri verip bir çöl bıraktım kendime. Yeniden yeşermeliyim. Yeni bir bahar getirmeliyim içime. Sevgilim bu gece bir başka kadının yanında. Onunla sevişiyor. Gözyaşlarımın küçük nehri bir başka limana götürür mü beni? Bilmiyorum. Dünyaya bırakılmış, yapayalnız küçük bir kız gibiyim bu gece. Ölüm gölünde son şarkısını söyleyen bir kuğu... Rüzgarda bir alev... Titriyorum...",female
37,"Bu hafta gazetelere bakarken, gözüme garip bir hikaye ilişti: Trabzon’un Tonya ilçesinde hayatını kaybeden 88 yaşındaki emekli imam Mehmet Ali Öner, ölmeden bir hafta önce bir veda mesajı kaydetmişti. Buraya kadar sıradan bir hikaye gibi görünebilir. Ancak, Mehmet Hoca salâsını kendisi verdiği gibi, ölüm duyurusunu da kendi sesiyle bir zamanlar imamlığını yaptığı camiden yayınlamıştı: ""Bu bir ölüm ilanıdır. Ben Tonya’nın Büyükmahallesi’nden Kalkuzoğlu Mehmet Ali Hoca. Şu anda fani hayatım sona ermiştir. Yüce yaratanın bol rahmetine kavuşmuş bulunuyorum.” Mehmet Ali Hoca’nın toprağı bol olsun. Öteki taraftan seslenip veda etmek istediğine göre, bize düşen de bu selamı alıp ona rahmet dilemektir elbette. Ölümle yaşam arasındaki sınırı zorladığı için olsa gerek, bu hikaye bana Latin Amerika edebiyatının alamet-i farikası olan ‘büyülü gerçekçilik’ akımını hatırlattı. Mehmet Hoca’yı bir Marquez karakteri olarak düşündüm ve bu durumu hiç yadırgamayacağıma karar verdim. Fakat aklıma Marquez’den önce, Brezilyalı yazar Machado de Assis ve onun şaşırtıcı romanı ‘Memórias Póstumas de Brás Cubas’ (Brás Cubas’ın Ölümden Sonraki Hatıratı) geldi. Adının da işaret ettiği gibi, ölümünden sonra hatıralarını kaleme almaya karar veren bir karakterin ağzından anlatılan bu hikaye şöyle başlar: “Bir müddet bu anılara başından mı yoksa sonundan mı başlamalıyım, yani önce ölümümü mü yoksa doğumumu mu anlatmalıyım, diye kafa yordum. Ancak, teamül doğumdan başlamayı gerektirdiği için, farklı bir metot izlemeye karar verdim: malum bendeniz ölü bir yazar değil, sonradan yazar olmuş bir ölüyüm.” Daha bu açılıştan çok garip bir kitapla karşı karşıya olduğumuzu hissederiz. Kitabın baş kişisi Bras Cubas hiç bir şeyi genelgeçer kabullere uygun yapmayacaktır belli ki. Zaten ölümünden sonra da teamüle uymamış ve başkaları gibi ‘nihai istiratahgâhına’ çekilmek yerine hayatının hikayesini bize aktarmayı tercih etmiştir. Huzursuz bir karakterdir Bras Cubas. Dostoyevski’nin Yeraltı Adamı ölmüş de, öteki taraftan konuşmaya devam ediyormuş gibi gelir insana bazen. Hayatı yarım bırakmak zorunda kaldığı için iyice huysuzlaşmıştır. Söyleyecek bir sürü şeyi vardır. Üstelik yaşarken hissettiği zorunluluklar ve sıkıntılardan da ölümle beraber sıyrılmıştır. Meydan onundur yani. Ona göre, ölü bir adamın en büyük erdemi açıkkalpliliktir. Hayattayken başkalarının yargıları, çıkar çatışmaları ve hırslı mücadeleler bazılarımızı ‘kirli çamaşırlara’ göz yummaya iter: “Oysa ölüm, ne büyük bir değişiklik sağlar insana! Ne ferahlık! Ne özgürlük! Sevgili fani beyler ve hanımlar, sizi uyarmak isterim, ölülerin küstahlığı kadar ölçüsüzü yoktur.” Artık dünyanın bütün zamanı onundur ve istediğini söyleyebilir. Ama yine de mesele tamamen çözülmüş sayılmaz. Çünkü Bras Cubas farkeder ki, bir şey anlatıyorsanız, zamanınız ancak dinleyicinizin vakti kadardır. Ölü de olsanız böyledir bu. Bir yerde düpedüz isyan eder bu duruma: “Bu kitabın en büyük defosu sensin, ey okuyucu! Sen hızla yaşlanıyorsun ve kitabım ilerlemek bilmiyor.” Zamana karşı yazdığını farkettiği andan itibaren, yazma sıkıntısının bütün merhalelerini birer birer yaşar Bras Cubas. ‘İşe yaramazlık’ adlı bölüm şöyle başlar mesela: “Yanılıyor olabilirim ama biraz önce galiba tamamen işe yaramaz bir bölüm yazdım.” Yavaş yavaş anlarız ki, ölümden sonrasının hikayesi olsa bile, Machado de Assis’in romanı zamana dair bir kitaptır aslında. ‘Unutuluş’ başlıklı bölümde, bu his iyice kuvvetlenir. Hepimiz sonu ‘unutuluş’la bitecek bir yolculuğa mahkumuz, der Bras Cubas. Ölümün anlamı da bu değil midir? Zaman her şeyin üstünü örtecek ve izleri silecektir. Hayat kısa, unutuluş sonsuzdur. O zaman neden geri dönüp son bir iki şey söylemek isteyelim ki? Ölüme karşı elimizdeki tek şeyin ‘söz’ olduğunu bildiğimiz için mi? Not: Geçen hafta için özür dilerim. Belki bu bilgiyi verirsem beni affedersiniz. İnternet’ten bulabildiğim kadarıyla Machado de Assis’in romanı, Ertuğ Altınay tarafından ‘Mezarımdan Yazıyorum’ adı altında çevrilmiş ve İş Bankası Yayınları’ndan çıkmış.",female
38,"Bu yaza bu kadarı yeter... Elif’in doğum günü... 16 Ağustos... Bu yaz planladığımız hiçbir işi yapamadık. Ama doğum gününde mutlaka yanında olmalıyım. Tek gece için bile olsa uçağa atladım, doğru Bodrum. Her sene orada toplanılır. Annesi ve babasının etrafında oturur, Elif’in yeni yaşını kutlarız. Uçağa doğru yol alırken evden çıktığımda bacağımdan belime doğru bir ağrı girdi... Ahhh, biliyorum ben bunu, geliyor işte geliyor... Uzatmayalım, Bodrum’a uçana kadar bel fıtığım kıvamına geldi. Yattığım yerde nasıl döneceğim diye düşünüyorum... Şimdi Dr. Ayşegül iyi olsaydı... Keşke iyi olsaydı... Ama da derin bir komada... Uyanır mı??? Uyansın... Bir yaza bu kadar çok tatsızlık yetmez mi? Size ağabeyinden dostlarına ve arkadaşlarına gönderilen mesajı iletmek istedim bugün. Umudumuzu kaybetmememizi ve hep pozitif enerjimizi göndermemizi isteyen mesajını: *** 14 Ağustos saat 11.44 HASTANEDEN: Ayşegül dün (cumartesi) solunum cihazından ayrıldı. Bu oldukça önemli bir aşama. Artık kendi soluyor, ama henüz belirgin bir “uyanma” olmadı. Bu da tedavisinin yoğun bakım ayağını, tüm diğer işler yolunda giderse, birkaç gün içinde tamamlayabiliriz demek. Marmara Üniv. Pendik Hastanesi’ndeki herkes Ayşegül’e yardımcı olmak için seferber olmuş durumda. Düzce Devlet Hastanesi’nde yapılan acil beyin ameliyatı ve en kritik süreçte aldığı bakım, kendisinin hayatını kurtarmış ve bizi bu konuma getirmiş durumda, buna da minnettarız. İşler bundan sonra kolay olmayacak gibi gözüküyor; aylarca, belki yıllarca sürebilecek inişli-çıkışlı bir rehabilitasyon sürecine başlıyoruz. Pozitif düşüncelerinizi ve dualarınızı eksik etmeyiniz. Bundan sonra burada her gün değil ama mümkün oldukça düzenli ve gelişmeler oldukça bilgilendirmeler devam edecek. Ziyaret imkânı ne yazık ki hâlâ bulunmamaktadır. Ayşegül’ü düşünen ve durumu ile ilgilenen herkese en içten teşekkürlerimizle. AİLESİ. *** Bakın, ülkemiz Dr. Ayşegül Öztürk’ü nasıl tanıyor. Kaza geçirdiğinde gazetelerde şöyle yer aldı: “Kayroprakti’yi Türkiye’de ilk uygulayan hekim” “Dr. Ayşegül Öztürk, Marmara Üniversitesi Tıp Fakültesi’nden 1990 yılında mezun olduktan sonra ABD’de akupunktur tedavisi ve kayropratik eğitimi aldı. Alternatif tıbbın dünyaca ünlü ismi Dr. Deepak Chopra’nın çalışmalarına yardımcı olarak katıldı. ‘Dünya Kadın Kayropratikler Birliği’ üyesi olan Öztürk, iki yıl önce Milliyet’e verdiği röportajda insan vücuduna ‘rot-balans ayarı’ yaptığını dile getirerek, ‘Bizim amacımız sistemin kendi iç dengesini çalıştırmak, vücutta sıkışan ve sıkıntı yaratan enerjiyi düzenlemek, çalışmayan sistemi çalışır hale getirmek’ demişti. Vatan Gazetesi yazarı Aydın’ın ‘hayatımı kurtaran kadın’ diye bahsettiği, hem mekanik hem de psikolojik açıdan bedeni düzenlemeye yönelik bir tedavi yöntemi olan kayropraktiğin Türkiye’deki ilk uygulayıcısı Dr. Öztürk’ün müdavimleri arasında iş adamlarından gazetecilere birçok ünlü isim bulunuyor. Eski Yunancada ‘el ile yapılan uygulama’ anlamına gelen kayropratik, ameliyat gerektirmeyen ve enfeksiyondan kaynaklanmayan hastalıkların tedavisinde özellikle sinir sistemi, eklem ve omurgayla ilgili sıkıntılarda uygulanıyor.” -Bir küçük not: Canım Elif Dağdeviren... Yıllar ne çabuk geçiyor değil mi? Sen yine yüzünü dökme küçük kız... Bu yıl hiç dökme hem de... Elif’im doğum günün kutlu olsun...",female
39,"Toprağım... İki gündür yağmur altında İstanbul... Hiç evden çıkmadan yağmuru izledim pencereden. Kitap okudum. Kendime tepside yemek hazırladım. Annem ve kızım hafta sonu için Ankara’ya gittiler... Bense uzun zamandır hasret kaldığım sessizlik içinde okudum, düşündüm, on kez izlediğim filmleri bir kez daha izleyip güldüm... Bu cumartesi sahne üzerinde olacağım... Üzerimden silindirler geçiyor sanki... İş makineleri çalışıyor beynimde... Eski yazılarım, yeni anlatacaklarım, kendimi tekrarlarım, kaçışlarım... Nereden tanışıyoruz biz seninle sevgili okurum? Şimdi... Sahne için tekrar tekrar eski yazılara dönerken... Bak ne buldum dosyada... Üç yıl önce, bir yaz günüydü... Son dönemlere ait pek çok şeyi hızla unutmama rağmen aşağıdaki yazıyı yazdığım sabahı anımsıyorum... ‘Bu cehennem, bu cennet...’ Damda yatmıştık. Ürünü yıkamış dama sermişti evin kadınları. Şatolarının mahzenindeki şarap fıçılarının başında uyuyan kontlar gibi yıkanmış buğdayın başında uyurlardı. Sonra buğday ezilecek; hedik, bulgur, un olacaktı... Evin büyük kadınları buğdayı damda beklerdi, kargaya yâr etmezdi... *** Tarladaki biçilmiş otları balya yapmak da çok zevkliydi. Tırpanla toparlayıp yayıyor, sonra bohça yapar gibi önce bir yanını, sonra diğer yanını toparlıyor, ayağınla bastıra bastıra sıkıştırıyor, sonra döndüre döndüre balya yapıyordun. Bacağın, ayağın, kolun, belin, her yerin çok ağrıyordu bunu yaparken. Sonra elma ağacının altında büyük bir yufka ekmeğinin üzerinde domatesi “şaklıyor” yeşil soğanı, biberi diziyor ve bol soğanlı, domatesli patlıcan yemeğini bir kaptan yiyordun... Erkeklerle birlikte... *** Çocuklarla dağ tepe demeden tırmanırdın. Büyük taşların üzerindeki yosunu kazır, tükürükleyip kına yapardın. Keçi kayadan düşmesin diye gözünü hayvandan ayırmadan saklambaç oynardın. Erik ağacının yaprakları sık ama dalları kırılgan olurdu. Bir yerini yırtarsa kanatırdı, elma ağacı gibi değildi. Karadut toplarken ve hayvanı ota götürürken güneşi takip etmeyi ihmal etmeyecektin. Güneş kavakların ardında düştü mü eve dönüş yoluna koyulacaktın. Çocuklarla birlikte ota gitmek, büyüklerle ekin biçmekten daha güzeldi... *** Babaanne ekmek yaparken ahırın yanından odun getirmek, küçük hala mintaksla tencere yıkarken çeşmeden su taşımak, dede yemek yerken yayıktan ayran getirmek şehirden gelmiş torun olarak üzerine düşen en büyük ödevlerdi. Damda uyumak, hayvanı otlatmak, ekini balya yapmak misafir öğrenciliğe uygun işlerdi. Ve o, babaanne ekmek yaparken kokan odun, hâlâ bulaşık yıkarken çamurdan cılız bir yol yapan mintakslı su ve dede ayran içerken pos bıyığına bulaşan köpük... Köyde geçmiş kısa çocuk tatillerinin zihindeki son imgeleri... *** O dam şimdi kiremit kaplı, çanak antenli bir çatı. Samanları ise kocaman uzun bir alet silindir balyalar haline getiriyor. Babaannem öleli çok oldu. Halamın bile torunu var. Keçileri otlatan küçük çobanlar ise dünyanın dört bir yanında öğretmen, ressam, doktor olarak çalışmakta... Televizyondaki siyah beyaz haberler ise değişmedi, sadece renklere boyandı... Biz çocukken de kardeşi kardeşe kırdırmaya çalışan vardı. Ama biz öğretmen olacaktık, doktor olacaktık, yazar olacaktık... Biz Türkiye’nin her yanındakilere “barış”ı getirecektik. Kimse kayadan düşmeden, karga ürünü çalmadan, sütün dibi tutmadan ve ekmeğimiz kömür olmadan yaşamaya ve yaşatmaya kendimizce söz vermiştik... *** Tatiliniz nasıl geçti diye sorardı öğretmen yaz sonunda. Kompozisyonlar yazardık, kenar süslü defterlere: “Bu yaz babamın memleketine gittik. Tarlada, dağda, bayırda çalıştık. Ben iki kitap okudum. Geceleri saklambaç oynadık ve babannemin kavurduğu karpuz çekirdeklerini çitledik. Islanınca kaygan oluyorlar. Babam bize şiir ezberletti. Hatırladığım kadarıyla şöyleydi: Bilekler kan içinde, dişler kenetli, ayaklar çıplak. Ve ipek bir halıya benzeyen toprak, Bu cehennem, bu cennet bizim!” Yıldız atardı öğretmenim defterime. Saçımı okşar, kulağıma fısıldardı: “Evet, bu memleket bizim!” Kilit... Aslında dışarıdan bakınca anlamamız gerekirmiş. Kapıda asılı olan ip, doğru ip değilmiş baksana :) Yanında kilit dururken, çok fazlasını beklemişiz. Zaten, istese de bağlayamazmış kendine...",female
40,"Hatada profesyonel! Pazar sabahı... Birinci sayfalarına bakarak okumaya ya da okumamaya karar verdiğim birbirinin aynı gazeteler yığını arasından yaptığım seçimi tamamlayıp kendi özgün pazar gazetemi yaratmışım. O gazeteye göre olmayacak yazarlar bir aradalar. Olsun!! Başlıyorum okumaya... Gazete dediğin böyle olur! Çok sesli! Renkli.. Tutturuk olmayacak fazla... *** Markar Esayan Taraf’taki yazısında diyor ki: “Şimdi Ve Gelecek” kavramlarının bu kadar silikleştiği bir ülke ve debelenen bir halk... Hayatın tek bir halinin içinde sürükleniş, hal’de yaşamak sürekli... Ülkemde birileri öldüklerini, birileri de yaşadıklarını kanıtlamaya çalışıyor biteviye. Hatta bundan daha da y(a)ıkıcı olarak, hem öldüğümü, hem de hâlâ yaşadığımızı aynı anda fark ettirmek zorundayız. Kime? Öznesi belli değil.. Flu bir surat.. Kimliği sürekli değişen bir muhatap, devlet gibi gözükse de belki öteki komşumuza ama daha çok,-gerçekten yaşamadığımızı bilmekle- aslında kendimize bu çabamız. (...) Markar ne zamandır kendini, geçmişini, yaşadıklarını anlatıyor? (Anlatmak zorunda kalıyor-kalıyor-kalıyor...) Bir televizyon programında bir araya geldiğimiz Esra Elönü geliyor aklıma (Anlatmak zorunda kalmak! Kaldığını düşünmek! ) Ne konuşulursa konuşulsun mevzu bir şekilde mutlaka 28 Şubat’a geliyordu. Diğer konuk Cumhuriyet Gazetesi’nden Şükran Somer’di... Şükran Somer bütün suçu AK Parti politikalarına bağlıyor Esra da bu durum karşısında ısrarla “İkna odalarından” söz ediyordu... Elimdeki tükenmez kalemle kâğıt üzerine değirmenler, papatyalar, bulutlar çizmeye başladım. (Çizmek sorunda kalmak!) Mevzu hiçbir sonuca varamazdı... (Sıkışmak) Çünkü “ASLINDA” insan olarak kimse kimseyi kırmak istemiyordu... (Çarpışmak aslında işte burada)Ama tarihi akış(uzak-yakın) bu gidişatı gerektiriyordu işte. Herkes bir diğerine “kendini” kabul ettirme derdindeydi... Bence... Ben öyle “çiçek” ve “bulut” ve “değirmen” çizerken “tükenmez” kalemimle... Reklam aralarında son derece keyifle geçen sohbeti kaçıran izleyiciye üzüldüm kadar... *** Bazen diyorum ki içimden TV’deki manasız “dardışma bırogramlarını” izlerken... Ben aslında takımını tutuyorum hocam çünkü süt aslında beyazdır. Bazen de diyorum ki hayır B takımını tutuyorum. Süt siyahtır çünkü! Arkadaşlar fikirlerini güzel savundular. Münazara takımı olarak B grubu kazansın. takımındakiler çok bağırdılar. Fikirler bağırılarak savunulamaz öğretmenim. Ayıptır bir kere. Ve kitap en iyi arkadaştır. Ve öğretmenim ben bir türlü öğrenemedim eve gidince elli kere, yüz kere yazacağım. Einstein demiş ki: “Aptallığın en büyük kanıtı, aynı şeyi defalarca yapıp farklı bir sonuç almayı ummaktır.” Aynı hataları sürekli yapıyorum öğretmenim. Farklı sonuçlar umuyorum. Bir türlü sonuç çıkaramıyorum hatta. Çıkaramadığım gibi hatalarda profesyonelleşiyorum. Profesyonel bir aptal mıyım neyim? Konuyu dağıttım. Sınıftan çıkayım mı? Kafam dağınık di mi öğretmenim... Neyse... Aynı hataları sürekli yapan bir toplumun aynı hataları sürekli yapan bir kız evladıyım. Aynı yöntemle doğru yolu bulamadığımıza göre büyüklerimiz de acaba bu sözü benimser mi? Ya da biz nerede hata yapıyoruz? Neydi benim günahım? ***** Ben aslında! Aynı hataları sürekli yapan biri olduğum kesin... Tipik bir Türkiyeli olduğum da... Bir önceki yazının devamı sayarsanız eğer... Bir başka derdim daha var. Irksal, geleneksel bağlar ötesinde... “Anlaşılamamak çoğunuzun” derdi mi? Yazıyor musunuz? Kamusal alanda mı çalışıyorsunuz? Herhangi biri misiniz? İnsanlar üzerindeki algınızın aslında düşündükleri gibi olmadığını mı düşünüyorsunuz? “Ben aslında şöyle biriyim. Ben aslında böyle biriyim. Ben aslında gördüğünüz değilim. Ben aslında buyum. Ben aslında filancayım. Bıktım. Dalgalandım da duruldum.” Röportajlarda bunları anlatmaktan usanalı çok oldu. Ancak... Bitti gitti sanıyordum. *** Birkaç gün önce siyaset içerikli bir televizyon programı ile ilgili öneriyi konuşurken bir arkadaşım “Gerçek seni gösterebileceğin ve ön plana çıkmayan yanlarını ortaya koyabileceğin bir platform olabilir bu program. Bilinmeyen yanlarınla, önyargıları kırabileceğin yeni bir alan. Üstelik çok da başarılı olacağına eminim” dedi. Tornavidayla oynuyordum sırada. Umurumda değildi insanlar. Vallahi. Şu insanlara bir şey anlatmak yok mu... Bir başka arkadaşım ise yazdığı şahane mektubun bir yerinde diyordu ki: “Bugünkü yazında... Kafanda bere, ayağında çorapla içindeki lanlı lunlu kadınla çok uyumlu olduğunu yazdığın bölüm... Ayağını kaldır, tam üstüne bastın dedim okurken. Sen o’sun işte. Kötü giyin demiyorum elbette ama senin içinde acayip fırlama bir kadın var ve sen kadını öldürüyorsun. Tüm bu arızalar, aksaklıklar yüzden. Seni şık şıkıdım kıyafetli programından ve şirin şirin konuşmalarından bilen bir arkadaşım, (...) için çekilen bir programda senin salaş halini görmüştü ve yahu bu ne kadar kafa bir kadınmış meğerse demişti. Ben şaşırmıştım. Çünkü herkesin benim gördüğüm İclal’i gördüğünü sanıyordum. Görmüyorlar tabii. Yanlış imaj kurbanısın sen” diyor ve okuduğumdan beri kafamı karıştıran çok tatlı bir komedi dizisi öneriyor... Ahhh; ahhh, şu insanlara bir şey anlatmak yok mu? *** Ayşe Arman’ın Jülide Ateş’le yaptığı röportajı internet sitelerinden birinde okudum. Jülide’nin güzeller güzeli zarif yüzünün ve vücudunun çok şık giysilerle çekilmiş fotoğrafları altındaki başlığı gördüm. Anarşist; serseri ve protestim! O zarifliğe, güzelliğe, yıllardır tanıdığımız bildiğimiz Jülide Ateş imajına kadar uymuyordu ki başlık... Sonra röportajı okuyunca asıl söylediklerinin şunlar olduğu çıkıyordu ortaya: Ayşe soruyor: Bazen çok hanımefendi göründüğün için rahatsız olduğun oluyor mu? “Benim içimde çok başka bir kadın da var” deme ihtiyacı hissediyor musun? Evet hissediyorum. Diyorum da. Demek ki sana denk gelmemiş. Arkadaşlarım, içimdeki serseriyi iyi tanır ve sever. Tek kişi değilim ben. İçimde hanımefendi güzellik kraliçesiyle, underground, anarşist, serseri ve protest kişilikler iç içe... Ne zaman çıldırırsın? Seni ne çıldırtır? Sesini yükselttiğin, küfrettiğin olur mu? Ben sulh insanıyım ya. Kavgayı sevmem, beceremem de. Salaklaşırım kavga sırasında. Gözüne ışık tutulmuş tavşan gibi olurum. Söylemem gerekenleri söyleyemem. Aradan iki gün geçer, “Şunu niye demedim ki?” falan derim. Hazırcevap değilimdir. İnsan kırmayı sevmem. Mümkünse konuşarak, efendice halledelim(...). *** Çoğumuz tek boyutlu halimizle tanınıp yargılanmak bıkkınız... “Ben aslında” ile başlayan cümlelerimiz bitmeyecek hiç... Ahhh, ahhh şu insanlara bir şey anlatmak yok mu!! ***** Cenk Yüksel ve Yeşilçam Şarkıları Yeni yılı karşıladığımız akşam çok özel bir müzisyen ile tanıştırıldım... İki de birbirinden yetenekli müzisyen arkadaşıyla evimi onurlandırlar. Yakında ondan uzun uzun söz edeceğim zaten. 1 Şubat akşamı Caddebostan Kültür Merkezi’nde vereceği Yeşilçam Şarkıları konserini mutlaka izlemeye gidin, mutlaka!!!",female
41,"Bazıları daha eşittir... Oy vermişsin... Seçmişssin yani... (Belki de vermemişsindir... Seçmemişsindir... Eğer öyleyse diye diyorum.) Kandırıldığın hissi içindesin. (Belki de hiç değilsin... Ama bazen öyle hissediyor olabilirsin diye düşünüyorum.) Bir de karşında durmuş dalga geçiyorlar. “Ne oldu, pek kararlıydın, çok emindin? İçine mi kaçtı sesin“ diyorlar. (Belki de hiç kaçmadı, belki de sen zaten hep hayırcısın, ben tersi durum için diyorum.) Kandırıldığını düşündüğü ve kendine sinirlendiği, kendine bilendiği anlar var ya... Öfke ile üzüntünün harmanlandığı, pişmanlıkla nefretin buram buram tüttüğü duygularıyla oynanmış genç kız duruşu... (Şiir gibi oldu... Fena!) *** Gazetede bir haber okuyorum. Adamın biri Amerika’da ünlü Türk fotoğrafçı diye çıkmış ortaya. Dünyaca ünlü başka sanatçıların fotoğraflarını kullanarak kendine muazzam bir geçmiş yaratmış. Bir web sitesi varmış. Ödülleri, şunları bunları, her şeyi oradaymış. İnsanlara sizi model yapacağım diyor, onlardan 150 dolar alıyormış. Dolandırıcılık yapıyormuş aleni. Bir de isim uydurmuş kendine David Natu! Sonra bakmış işler sarpa sarıyor, kendi kendine yalandan bir ölüm haberi çıkarmış... Bir basın bülteni yollamış Türkiye’ye. Anadolu Ajansı ve Doğan Haber Ajansı “Ünlü Türk fotoğrafçı Kolombiya’da trafik kazasında öldü” diye haber gecmişler. Gazetelerimiz de nasılsa ajans haberi diye şakır şukur kullanmışlar. “Genç yetenek gitti vah vah...” İlk adımda kimse araştırmıyor ama kim bu adam, referans gösterdiği web siteleri, ödüller doğru mu değil mi diye...“Top Tens” denilen site dünyanın en uyduruk sitelerinden biriymiş Taraf Gazetesi’ne göre. (Bak ben de araştırmadım Taraf’ı referans alıyorum.) Adam aslında profesyonel fotoğrafçı değil. Gerçek Adı Sezer Gök. Kolombiya’da ölen filan yok. Böyle uzayıp giden saçma bir hikâye... Kişinin ağzında çıkan kelamın doğru kabul edildiği son derece insani bir iletişim yolunda yürünmüş aslında... *** Yıllar önce bir arkadaşım anlatmıştı. Üniversiteden yakın bir arkadaşı aralarında yaş farkı olan bir adamla nişanlanmıştı. Ben de tanıyordum kızı. Birkaç ay sonra adamın aslında evli olduğunu, nişandaki akrabaların da adamın iş yerinden arkadaşları olduğu çıktı ortaya... O zamanlar 20 yaşındaydı galiba arkadaşımız... Şimdi düşünüyorum da nasıl atlatmıştı acaba şoku, kandırılmayı... Küçük bir şey değil bu neticede... Hayatının başlangıcında tazecikken, böyle bir tecrübeyle yola çıkmak nasıl biri yapar insanı düşünsenize... Bazen dünya giderek David Natu gibiler tarafından ele geçiriliyor duygusuna kapılıyorum... *** Olmadığın bir kişiyi giyinmeye çalışmak, yapamayacaklarını vaat etmek hem kendi ömrüne hem başkalarının ömrüne bir törpü... Küçük hayatlarımız bunlarla dolu değil mi? Kaçınız şu cümleleri hiç ama hiç duymadı? “Ben sana bu haksızlığı yapacak biri değilim, bu yüzden kendi bileğimi keserim, gerekirse seni bir daha görmem ama bunu sana asla yapamam. Sen her şeyin en güzeline layıksın. Anlıyor musun beni!” “Biliyorum ücret düşük. Şimdilik bu maaşla başlatıyorum, altı ay sonra bir düzenleme yapacağım. Ben adil biriyim. Çabuk yükseleceksiniz.” “Sen söyle ben aklımda tutuyorum.” “Annemlerle konuştum, iki ay sonra tamam, kendi evimize çıkabileceğiz.” “Bana bak dedim, sen kiminle konuştuğunu sanıyorsun. Kolumdan filan tuttular. tutmasalar, basacaktım istifayı. Çok yalvardı genel müdür. Olmaz sensiz burası, iş yürümez, yıl sonu bizi yarı yolda bırakma dedi. Dayanamadım. Yufka yürekliyim. Kaldım yine.” Hadi, bunlardan en birini ben hiç duymadım deyin bana! *** 1950’lerde doğanlar zaaflarını, zayıflıklarını konuşmaktan dile getirmekten hoşlanmayan insanlardı ki mesela annem benim kuşağımın durmaksızın defolarımızı dile getirmemizi; “Şöyle zayıfız, böyle yeniğiz, böyle mutsuz bir nesiliz” dememizi çok ayıplıyor... Bizden öncekiler suskun biz fazla konuşkandık tamam. Ama bizden sonrakilerın arasından biraz fazla mı uydurukçu çıktı ne? Tespit değil bu! Soru soruyorum sadece... Sonuçta... Zaaflarımız, yenilgilerimiz, üzerini örtmeye çalıştığımız çirkin yanlarımız, pişmanlık duyduğumuz seçimlerimizle birbirimizden farksız bir hayat yaşıyoruz aslında. Birbirimizi olduğumuzu gibi kabul edebilecek kadar eşitiz nihayetinde... (Belki bazıları daha eşittir bazıları daha eşit...) Sadece bu maymunlar cehennemini daha fazla genişletmenin bir manası yok diye düşünüyorum... Hakikaten yok...",female
42,"Bir felaket ve 500’e yakın ölü; 1600’den fazla yaralı ve 2000’den fazla yıkılmış bina var. Hepimiz çok acılıyız; söylenecek, paylaşılacak çok şey de var. Ama ne kadar dillendirsek de, acıyı ve kaybı yaşayan bizler değiliz. Sokaklarda, soğukta kalanlardan olmadığımız gibi. Bu nedenle acılı söylemlerden daha anlamlı olan, bir yanda insani ve toplumsal borcumuzu yerine getirmek, öte yanda da bu felaketin hesabını sorarak gelecek felaketleri önlemek olabilir. Evet, şimdi yardıma koşmak, el uzatmak, yaraları sarmak zamanı. Bunu onlara borçluyuz. Ancak, bir borcumuz da bu acı bilançonun sorumlularının peşini düşmek; insan eliyle yaratılan bu felaketin sorumluların yakasını bırakmamak. Sorumlu olanların başında hükümetler ve yerel yönetimlerin geldiğine kuşku yok. Yasaların çıkarılmasından uygulanmasına uzanan sorumluluk tablosunun ilk sırasında onlar yer alıyor. Bu ülkenin fay hatları üzerinde ve her zaman deprem beklenen bir ülke olduğu bilindiği gibi, 1999 Marmara depremi asıl derdimizin dayanıksız inşaatlar olduğunu da açıkça ortaya koydu. O günden buyana uzmanlar sürekli olarak deprem riskinden, buna karşı alınacak tedbirlerden söz ettiler; bu konuda birçok rapor hazırlandı. Buna karşın, hiçbir yerde hazırlanan raporların gereği yerine getirilmedi. Kısacası tehlike biliniyor; defalarca felaket yaşanmış; acı büyük; yapılacak olanlar belli; bunun için vergilerle kaynak da yaratılmış. Ancak… Yasaların yeterli olmamasının ötesinde, yasaların öngördüğü kurallara bile uyulmamış ve kamu binaları bile “çürük” binalar olmaktan kurtulamamış. Hükümet kaçak yapılaşmayı teşvik edecek biçimde imar afları çıkarmaktan vazgeçmemiş. Belediyeler, çürük binalara da, kaçak yapılaşmaya da ruhsat vermekte sakınca görmemiş. Bu da yetmemiş, son olarak nüfusu 5000 kişinin altında olan yerleri yapı denetim sisteminin dışına çıkaracak düzenlemeler yapılmış. Ve eski binaları iyileştirmek üzere toplanan paralar, beklenen deprem felaketlerinin acılarını, kayıplarını azaltmak için harcanmak yerine, bilinemeyen yerlere harcanmış. Öyleyse, fazla söze hacet var mı? Öte yandan, bu felakette müteahhitler, mühendisler, mimarların payını da unutamayız. TMMOB, Van’dan “Sesimizi Duyan Var mı?” diye sesleniyor. Acıyı paylaşırken, bugüne dek yaptığı ve dikkate alınmayan uyarılarını dile getiriyor. Söylediklerinde haklı. TMMOB olarak toplumsal sorumluluğu dikkate alan bir politika izledikleri de ortada. Ancak, bir de “ama“ var. Binaları yapan müteahhitler gibi, bir yanda onların yanında çalışan, plan, proje hazırlayan, öte yanda kamuda, yerel yönetimlerde denetimle görevli mühendislerin, mimarların sorumluluğunu görmezlikten gelebilir miyiz? “Deprem değil, çürük bina öldürür” diyorsak, onların da bu sağlıksız yapılaşmadaki sorumlulukları unutulabilir mi? Yalnız deprem de değil, her yerde karşımıza çıkan çarpık kentleşme ve sağlıksız yapılaşmanın arkasında, yönetimler gibi, mühendislerin ve mimarların payı da var. Öyleyse, TMMOB’ye ve bağlı odalara kendi sorumlulukları üzerine düşünmek düşüyor. İnsanı, çevreyi, tarihi korumak gibi, odalarının saygınlığını korumak adına da buna ihtiyaç var. Bu acı faturadaki sorumluluğun, daha da ötelere, topluma, sade vatandaşa kadar uzandığı da bir gerçek. Galeri yapmak, kahve açmak için alt katta binanın kolonlarını kesen de, kaçak kat çıkan, gecekondu yapan, aldığı evin depreme dayanıklılığına aldırmayan da bir biçimde sorumlu. Kısacası, en başa yönetimleri koysak da, baştan ayağa kadar uzanan bir sorumluluk var. Her yerde hırsa ve tamahkarlığa kapılan insanı görüyoruz. Öyleyse sorgulamamız gereken, yalnız şu veya bu kişi olamaz. Birilerinin günahı açık; açık ama daha geride kalan ve sistemden insana uzanan bir mantık, düşünce, anlayış biçimi olduğuna da kuşku yok. O nedenle, insana, ahlaka, vicdana ne olduğunu soruyorsak, insandaki çıkarcılığı pompalayan, köşe dönmeciliği ödüllendiren sistemi düşünmek gerekiyor. İnsana ve kentlere nasıl kıyıldığına üzülüyorsak, arkada siyaset ve ekonomiye “nur” yağdıran rantları, rant ekonomisini görmek gerekiyor. İçi boşalan yasaları, kağıt üzerinde kalan denetimleri, denetlenen ve denetleyenlerin aynı kişiler olması gibi garabetlere şaşıyorsak, şu veya bu kişiden önce, kapitalist mantığı, kapitalizmin çıkarcı mantığını göz önüne almak gerekiyor. Şimdi kaçak yapıların peşine düşülecekmiş! Bakmayın! Bu ülkede işsizlik, yoksulluk, adaletsizlik bitmezmiş gibi, acı üstüne acı yaşanıyorsa, toplumun da yönetimlerin ve sorumlu kişilerin peşine düşmesinden başka çıkar yok. Bu kadar “ahlaksızlığa ve vicdansızlığa” yol açan düzeni sorgulama noktasına gelmesine de ihtiyaç olduğu ortada.Gerisi de boş.",female
43,"Erich Maria Remarque’ın en iyi bilinen eseri, Birinci Dünya Savaşı’nda çarpışan bir tabur askerin hikayesini anlattığı “Batı Cephesinde Yeni Bir Şey Yok” adlı romandır. Bunun devam kitabı olan “Dönüş Yolu” ise, başka bir grup askerin savaşın bitiminde eve dönüşünü konu alır. Okuyalı çok zaman oldu ama bu ikinci romanın ilkinden daha güçlü olduğunu düşündüğümü hatırlıyorum. Hem de çok alçakgönüllü bir tonda yazılmış olmasına rağmen. Hikaye basittir aslında: savaş boyunca bir hendeğin içinde çamur ve kana bulanmış bir şekilde çarpışan askerlerden hayatta kalanlar, topluma yeniden ayak uydurmaya, bıraktıkları yerden oyuna geri dönmeye çalışırlar. Roman ilerledikçe anlarız ki, bu onlar için savaşmaktan bile daha zor olacaktır. ‘Dönüş Yolu’nda Remarque şunu der gibidir: yolculuğun kendisi ne kadar eziyetli olursa olsun, aslında zor olan eve dönmektir. Benzetmeyi mazur görürseniz, ben de Batı’da geçirdiğim senenin bir tür mücadele olduğunu söyleyeceğim. Bir dünya savaşı sarsıcı değil belki. Daha çok düşük yoğunluklu “iç” çatışma. Adına ne derseniz deyin, bu seneyi Remarque’ın romanındaki askerler gibi hendekte bekleyerek geçirdim. Neyi beklediğimi bilmeden ama tetikte durarak geride bıraktığım koca bir sene. Daha önce de yazmıştım. Batı’da olmanın benim için özeti bu: sonu gelmeyen bir tedirginlik hali. Artık eve dönme zamanı gelmişken, size söyleyecek farklı bir şeyim olsun isterdim. Şahsi tecrübemi benzersiz kılan bir şey. Ama galiba herkesin başına ne geliyorsa, bana da oldu. Batı Cephesi’nde yeni bir şey yok. Her Doğulu gibi ben de kendi uyum sıkıntılarımı yaşadım. Kısa bir süre Batılı olabileceğim hayaliyle oyalandım. Azcık taklit ettim, azcık kanıksadım. Herkes gibi özlediğim Türk yemeklerini pişirmeye çalıştım. Kimi zaman dertlendim, bolca şikayet ettim. Bu arada bir iki şey de öğrendim. Hendekte beklemenin de ilginç yanları olabileceğini mesela. Ya da bir şeyin altından kalkamıyorsam yardım istemeyi. Bunu öğrenmek için buralara (ve bu yaşa) kadar gelmem saçma olsa da. Bir de lahana dolması yapmadan önce yaprakları biraz haşlamak gerektiğini öğrendim – ki bu da buz bir bilgi değildi. Dönüş yoluna koyulmadan evvel fark ettim ki, bu iş sandığım kadar kolay olmayacak. Bir defa bıraktıklarını koyduğu gibi bulamayacağını anlıyor insan. Bir şeyi seçince başka şeyleri seçmemiş oluyorsun. Seçmediklerin kendi yoluna gidiyor. Geri dönüp onları yeniden tutmak istediğinde bir de bakıyorsun ki, bambaşka bir şey olmuşlar. Onun için geriye dönmek diye bir şey yok aslında. Her şey aynı kalmış olsa bile, ben bir kere gitmeye cesaret ettim ya? Bundan sonra dünya bana hep hafifçe yerinden oynamış gibi görünecek. Tanıdık ama değişik. Oysa ben her şey aynı kalsın diye ne kadar uğraşmıştım. Acayip bir kuş var burada. Saniyede neredeyse yüz kere kanat çırpabiliyor. İngilizce “hummingbird” diyorlar. Ben arıkuşu sanıyordum. Meğer bizdeki ismi kolibri imiş. Kolibri küçücük telaşlı bir kuş. Fakat marifeti hızlı uçmakta değil aslında. O kadar enerjiyi genellikte havada tek bir noktada durabilmek için sarf ediyor. Hiçbir şey yokmuş gibi yapabilmek için yani. Rüzgar yokmuş gibi. Yerçekimi yokmuş gibi. Sanki her şey yolundaymış gibi. Kaliforniya’daki bu seneyi kolibrileri seyrederek geçirdim. Onlar gibiyim diye düşündüm bazen. Bütün gücümü dengemi korumaya harcıyorum. Belki de gerekli değil bu. Ama başka türlüsünü bilmiyorum. Bunun da iyi bir yanı olabilir gerçi. Ben de kolibriler gibi geriye doğru uçabiliyorumdur mesela. Dönüşe geçmek için her şeye arkamı dönmem gerekmiyordur. Bir gözüm orada bir gözüm burada, geri vitese takıp gidebiliyorumdur belki. Başka kuşlar yapamaz bunu. Bazı insanlar da. Not. Bu yazıyla beraber artık dönüş yoluna geçiyorum. Bu da sizden bir süre ayrı kalacağım anlamına geliyor. Not Defteri’ne birkaç hafta ara vereceğim. Yakında yine burada buluşmak üzere.",female
44,"Bizler çocuktuk... Komşu abiler, savaşa gidip ya geri dönmemişler ya da birer katil olarak dönmüşlerdi. Apartmanın kuzey tarafında, Beşparmak Dağları’na doğru bakan balkonda oturur ve hayatın dehşetini izlerdik. Güneydeki balkonlar tehlikeliydi. O yöndeki odaları bile kullanamıyorduk. Karşıdan birileri görüp ateş edebilirdi. Ateşkese kadar koridorda uyumuştuk. Paraşütler inmişti gökyüzünden. Öfkeli jetler gelip bombalamış; tanklar, ölü yüklü kamyonlar ezip geçmişti sokakları... Komşu abilerden biri bana bir kimlik kartı göstermişti. Bir Rum askerine aitti... Onu vurduğunu söylemişti. Yanında arkadaşı ölmüş; çok öfkeliymiş. “Beni vurma. Ben Kıbrıslı’yım. Aynı ülkenin çocuklarıyız” demiş kimlik kartındaki genç adam... Ama o, silahını doğrultup vurmuş alnından... Gerisini anlatmayacağım. Aktarmış olduğu diğer vahşi ayrıntıları... Ergenlik çağının korkunç günlerindeydim ve derinden sarsılmıştım. Hep merak etmişimdir: O kimlik kartı hâlâ duruyor mu? O gencin adı kayıplar listesinde mi? Televizyonda ağlayan, oğullarının fotoğraflarını gösteren siyahlı kadınları izlerken de bunu düşünürdüm. Tanık olduğum bu ölünün annesi orada mıydı acaba? Atilla Olgaç’ın ortalığı karıştıran, patavatsız ifşaatı yeni bir dönemin başlangıcı olabilir mi diye düşünüyorum şimdi. Yüzleşme sürecinin başlaması gerektiğine dair bir işaret. Bu, çatışmayı ve düşmanlığı körükleyici bir durum olmaktansa barışa hizmet edebilecek bir yüzleşme sürecinin önünü açabilir mi? Şu anda tam tersi gibi görünüyor. Bir taraf öteki tarafa koz vermiş olduğunu düşünüyor. Olgaç’ın açıklamasının ardından devreye giren yalan tiyatrosu da bunun ürünü... Rum tarafı AİHM’ye başvurabilecek, Avrupa Konseyi’nde mesele edilecek ya; büyük olasılıkla Denktaş, hemen tiyatrocu danışmanını devreye sokuyor ve güzel bir hikâye uyduruluyor. Hilmi Özen, Olgaç’ın 10 Rum öldürmediği ama 10 çuval patates soyduğu cümlelerini dolaşıma sokuyor. Eğer şu barış sürecinde isek Rum tarafının daha farklı davranması gerekmez mi? Amaç Türkiye’yi köşeye çıkarmaktan çok onu yüzleşmeye davet etmek ve bu yüzleşmeyi 1963 Kanlı Noeli’ni de içine alacak biçimde karşılıklı yapmak daha doğru olmaz mı? Nitekim, duyarlı bir akademisyen Rolandos Kaçauins hemen devreye girip Mağusa’da yapılan kıyıma dair bir başka ifşaatta bulundu. Benim düşüncem bir af çıkması ve cinayetleri işleyenlerin bağımsız bir komisyona gidip tanıklıkta bulunması. Bu konuda Güney Afrika deneyiminden yararlanılabilir belki. Kıbrıs’ta gazeteci Sevgül Uludağ ve Andreas Paraskos’un çabalarıyla sayfalarında yer alan tanıklıklar ihbarların yolunu açtı; bu kayıplar komitesine yardımcı oldu ve kazılar sonucu kemikler bulundu, cenazeler kaldırıldı. Bence bu tanıklıklar gizli yapılmalı. Vahşete dair ayrıntılar sayfalarında yer almamalı. Pek çok insanın vahşeti dinlemek ve izlemekten haz aldığı; sergilenen vahşetin olumsuz sonuçları olduğu biliniyor. Eğer bu barış süreciyse “sizin vahşetiniz bizimkini döver” yarışından vazgeçilmeli. Herkesin de bildiği gibi iki taraf da birbirine kötülük yaptı. Bu kötülükleri yapanlar, onları planlayanlar ve destekleyenler toplumların çok küçük bir yüzdesi. Onlar yüzünden toplumlar topyekûn suçlanıyorlar. Bir evde cinayet işlense ve katil ortaya çıkmasa sırada evde bulunan herkes zan altında tutulmaz mı? Herkes konuşsun! Bütün kimlik kartları ortaya dökülsün. Farklı bir etnik gruptan diye bir başkasını öldürene artık kahraman denilmesin. Katil de denilmesin. Bunların pek çoğu eline silah verilen, öldürmeye zorlanan gencecik çocuklardı. Kimisi yakınlarının acısıyla gözü dönen ve başkalarını öldüren insanlardı. Varsın bu defalık onları bağışlayalım ama konuşsunlar. Acıtan sırlar ortaya dökülsün. Kayıp insanların akıbeti öğrenilsin, kemikleri bulunup cenazeleri kaldırılsın ki yas tamamlanabilsin. Yas bitmeden yeni bir hayata başlanamaz ki!",female
45,"Amartya Sen böyle diyor; doğru da yapıyor. Ne yazık ki, yalnız bu ülkenin değil, tüm dünyanın bu düşünceden henüz çok uzak olduğu bir gerçek. İnsanlık bugün ancak soyut bir insan hakları fikrine gelebilmiş durumda. Bu nedenle, bütün insanların aynı haklara sahip olduğu ilkesel olarak kabul edilmiş olsa da, haklar ancak yasalarla varlık kazanabildiğinden en temel hakların uzanamadığı milyarlarca insan yaşamakta bu dünyada. Yani hukuki düzenleme yoksa, ya da yeterli değilse, “HAK“ da yok! Bu da bir çoğumuza normal geliyor. Oysa hak, hukukun eseri değil, hukuku doğuran... Bu bir yana, dünyanın bir tarafında çok daha “incelikli ve nitelikli “haklardan söz edilirken, bir başka tarafta en temel hak olan “yaşam hakkı” bile var olamamakta. Yaşam hakkı deyip de geçmeyin sakın... Savaş, soykırım, zoraki göç, açlık, yoksulluk gibi birçok durumda yaşama hakkının ihlal edildiğini düşünmek gerek. Bunların ne kadar “olağan” haller olduğunu düşündüğümüzde de, geriye bir tek soru kalıyor... Hangi insan hakları!!! Öte yandan, hakların iyi kötü anayasalara ve yasalara girdiği durumlarda da, hakları gerçekten güvence altına almak hiç kolay değil. Hakları çevreleyen yasalar yapılırken “düzenin, kamu çıkarının korunması” gibi “güzel, doğru ve iyi “ mazeretler altında, gerçekte egemen çevrelerin ve egemen görüşlerin devreye girmesini önlenemez. Boşuna mı, bu sistemin ve de yürürlükteki iktidarların kendi “iyisini, doğrusunu, güzelini” ürettiğini söylüyoruz? Yani bugün insan hakları dediğimizde, “gerçekte ne amaçladıklarından” çok, güne, iktidara, sisteme çok “UYARLANMIŞ HAKLAR” dan söz ettiğimizi bilmemiz gerekiyor. Bu durum her ülke için geçerlidir. Tabii daha amacına uygun düzenlemeler ve uygulamalarla, amacı gözden ırak tutmayan güvencelerin önem kazandığı ülkeler vardır. Oradan kademe kademe aşağıya doğru uzanan ülkelerden oluşmuş bir küresel tablo olduğu da bilinir. Örneğin Türkiye, “uyarlanmış insan hakları” konusunda aşağılarda bir yerdedir. Nerede olduğunu egemen sistemin kendisi bile, -en azından-insani gelişme endeksleriyle gösteriyor. Öyle olunca, bir kaç basamak yukarıya nasıl tırmanırız derdi hiç bitmiyor. Şimdi de, yeni anayasa çalışmaları nedeniyle her çeşit çevre kendi alanında daha ileri örnekler ortaya koyarak biraz ileri tırmanma arayışında. Başarılacak mı meselesinde ise, iyi niyetle çabalayanlara karşın, kuşkularımız çok. Örneğin her gün, adalet duygumuzu sızlatan olaylar yaşarken nasıl umutlu olalım? Biliniyor ama hatırlatmakta fayda var: Mumcu’dan Dink’e uzanan cinayetler aydınlanamadan öylece kalmakta. “Terör suçu” konuşanları, yazanları da içine almış durumda. Gazetecilerden avukatlara yüzlerce insan tutuklu. Tutukluluk, bir tedbir değil, yargısız ceza niyetine kullanılmakta Uludere’de bombayla ölenler hala adalet beklemekte. Diyarbakır’da insan kemikleri çıkmakta. Yumurta öğrencileri ağır cazalar bekliyor. Karakollarda kadınlar dayak yiyorlar,-hani terör suçlusu da değilken! Ve “yargı reformu” diye diye, suç tanımlarını değil, cezaları değiştiren bir şeyler önümüze sürülebilmekte. Öyleyse, hal ve gidiş bu durumdayken anayasa ve yasalardan ne çıkar? Amartya Sen’de başlamam bundan. Hakkı yasalara bağlamadan önce, hakların varlığı ve hayata geçmesi için ciddi bir ahlaki temel oluşturmaya ihtiyacımız var. Hakkın insan olmaktan doğduğunu, varlığı için yasalaşmaları gerekmediğini, şu veya bu hukuktan önce geldiklerini kabul eden.. Yasalaşmanın da hakkın insanın eşitliği, özgürlüğü ve kendini geliştirmesini sağlayacak biçimde olabileceğini kabul eden bir ahlaki temel... Bu ahlakın, eşitlik fikri ve birlikte yaşama zorunluluğuyla ilgili olduğu, birbirimize olan borcumuzdan doğduğunu da unutmamak gerekiyor. Adalet dediğimiz şeyin püf noktası da burada... Yani hukuka uygunluktan ibaret değil adalet. Bugün hukuka uygun kuruluyor özel yetkili mahkemeler. Hukuka uygun yapılıyor tutuklamalar. Hukuka uygun yürütülüyor soruşturmalar. Hukuka uygun oluyor atamalar ya da görevden almalar. Hukuka uygun veriliyor mahkumiyet kararları, ya da serbest bırakmalar. Hukuka uygun davranıyor emniyet amirleri, hapishane müdürleri. Peki, öyleyse niye bu vicdan sızısı? Bu kadar adaletsizlik duygusu niye? Sokaklarda isyan sesleri eksik olmuyor, NİYE?",female
46,"80 sonrasının küreselleşme sürecinde kapitalizmin, yalnız zenginlik değil demokratikleşme vaat etmeye başladığını da biliyoruz. Türkiye’de de, eğer dünya piyasasına eklemlenir ve pazarımızı serbestleştirirsek, hem zenginleşecek hem de demokratikleşecektik! 80’den buyana da demokratikleşme söylencesiyle yatıp kalkılıyor bu memlekette. Oysa demokratikleşme diye diye, siyasal İslam’ın iktidara gelmesini gösteriyorlar bize. Onların iktidarı kapitalizme yaradı yaramasına da, demokratikleşme rüyası her gün yeni bir haberle yeniden yıkılıyor. Peki, ya zenginleşme? Evet, ekonomi büyüyor; büyüyen şirketler, bankalar, kişiler epeyce; zenginleşme hikayeleri de çok. Peki, dünyanın 16. büyük ekonomisinin arka yüzü nasıl? Arka yüzü görmek için uzun araştırmalara da gerek yok. İstanbul Serbest Muhasebeciler Mali Müşavirler Odası’nın (İSMMMO) iki raporuna bakmak yeter Birinde, Türkiye’deki 1000 büyük sanayii kuruluşunun durumu ortaya konmuş. Örneğin, bu dev firmalar, 1998’de çalışan başına 577 TL kar ederken, 2010 yılında bu karları 12 178 TL’ye çıkarmışlar. Arada geçen 13 yıl içinde istihdamda artış değil, 500 kişiye yakın azalma olmuş, buna karşın kişi başına ettiği kar 21 kat artmış. Yine bu dev 1000 firmanın, sanayi sektörünün yarattığı milli gelir içindeki payları yüzde 52’den fazla, Türkiye’nin toplam ihracatının da yüzde 54’ünü gerçekleştiriyorlar. Yani, bir yanda sanayide liderlerin hegemonyasının sürdürüldüğünü, öte yandan karların ve zenginliğin nasıl arttığını anlıyoruz. Peki bu büyük şirketler daha da büyürken, bunun anlamı ülkenin de, devletin de zenginleşmesi olmalı değil mi? Madem her şeyi piyasadan bekleyecektik, öyleyse hangi derde deva oluyorlar; görelim! İkinci rapor, bize devletin zenginliğiyle ilgili bilgi veriyor. Vergi gelirleri ve tahsilatıyla ilgili verilerden yola çıkarak Türkiye Vergi Profili oluşturulmuş; buradan birkaç bilgi aktarayım: 2010’da 4.7 milyon asgari ücretlinin ödediği vergi 5 milyar. Bu vergi tutarı, en fazla kurumlar vergisi ödeyen ve otomotiv sanayiinden beyaz eşya üretimine, bankalardan petrol şirketlerine kadar en karlı sektörlerde yer alan 100 firmanın (yani en tepedeki lider kuruluşlar) 90’ının ödediği vergiye eşit.... 22 milyar 649 milyon TL ödeyen diğer ücretliler ise, asgari ücretlilerle birlikte, toplamda 12 milyar TL vergi ödeyen 100 firmanın iki katından fazla vergi ödemiş. Ücretlilerin ödediği toplam vergi ise, tüm şirketlerin ödediği vergiye ulaşıyor.! Toplam servet, sermaye ve gelir üzerinden alınan vergilerin yüzde 43’ü de ücretlilerin cebinden çıkıyor. Kısacası vergi geliri açısından devletin (tabii toplumun da) fakirliği ortada; bunun en önemli nedeninin de devletin ücretli dışında doğru dürüst vergi toplayamaması olduğu belli. Devletin niye toplamadığı da açık; şirketler ve yüksek gelir sahibi serbest çalışanlar vergi ödemek istemiyorlar ; devlet de onların devleti! Bize de, bakmak, seyretmek düşüyor. Tabii, zaman da gelsin dolaylı vergiler. Yani, bir de oradan, tüketimden vuruluyor ücretli olana, yoksula. Vergi geliri içinde dolaylı vergilerin yüzde 67’e çıkmış. Vergi adaletsizliğini ayyuka çıkaran bir tablo olduğu ortada; ama kimin umurunda! Tabi vergi olmayınca kamu hizmeti de olmaz. Olur da, bir yandan hizmetin kalitesi düşer, öte yandan memurlar nasıl kemer sıkacaklarını şaşırırlar. Onunla da kalmaz; kamu hizmetleri, bir yandan piyasaya devredilirken, çalışanlar da taşeronlara emanet edilir. Birilere selamete kavuşturulur devlet eliyle, ötekiler de mağduriyetleri paylaşırlar. Devlet onların! Kısacası karlar ve zenginlik artıyor ama bu zenginliğin yaratılmasındaki emek kayıpta. İşsizlik sanki onun çilesiymiş gibi, çekiyor. Bu nedenle orada burada sönen hayatlar, intiharlar varmış; aldıran yok! İşini kaybetme korkusu bir türlü, işin taşerona havale edilmesi başka türlü onu bezdirirken, geçinme derdi hiç bitmiyor. İşyerlerinde kazalar, yaralanmalar, hatta ölümler de başından eksilmeyen başka dertler! Yakın zamanlarda tersanede, madenlerde , barajlarda, inşaatlarda ölenlerin haberleri çıktıkça düşünmeden edemiyorum. Ölümler bile birkaç gün konuşulup unutulmakta; onlardan bu acılı, ölümlü zenginleşmeye gelen yok. Belki biraz devletten, denetimden söz edilir; sonra... Sonrası yok! Not: Mesela, Adana’da 8 aylık kirasını ödeyemeyen, cebindeki son parayla odun alan, onları yakıp çocuklarını ısıtamadığı için saç kurutma makinesinden medet uman, sonra da öteki odaya geçip intihar eden kadın! Bu kadın ve hikayesi kaç kişinin uykusunu kaçırdı diye merak ediyorum.",female
47,"Böyle zamanlar da vardır işte. Canımızın hiçbir şey yapmak istemediği anlar. Herşey insanlar için tabii. Her yaşta, her meslekte insanın başına gelebilir; sorumluluklar omuzlara çok yük olduğunda ya da çok başka dönemlerde. Deli gibi aşıkken ya da aşkı ararken. Herşeyin anlamsız geldiği, herkesin aptal şeyler peşinde olduğunu, bir bizim doğruyu bildiğimizi sandığımız anlar gelir. Bağırıp çağırma isteğimiz vardır ama gücümüz yoktur. Neden diye sorarız kendimize ama cevapları bulmak istemeyiz. Canımız hiçbir şey yapmak istemez. Cevaplar peşinde koşmak da buna dahil. Sisli, gri bir şehirde gözümüzü açarken güneşli şehirleri düşünürüz. Herşeyi bırakıp oralarda yaşamayı hayal ederiz. Ama canımız hayal bile kurmak istemez bazen. Öylece uzanıp boşluğa bakmak isteriz. Paralar değer kaybederken, ajandalara yeni randevular eklenirken, peşin fiyatına belki de altı taksitle alınırken bir şeyler biz limon ağaçlarını, portakal kokularını hayal ederiz. İyi evlat, iyi arkadaş, iyi kariyer sahibi iyi insan, iyi anne, iyi baba, iyi yurttaş olmak için proglamlanmış insanlar olabiliriz. Ama keyif bizim değil mi?! Herşeye de yasak getirecek değiller ya… Hiç kimse olmak istemediğimiz anlar gelir. Onca statülerden sonra bir emeklilik dönemi ister insan ruhu. Bazen tesadüflerle aksın isteriz hayatımız. Deniz kokan bir balıkçı gibi, bir şair gibi yaşamak isteriz. Yaşamlar, hikayeler bizi çeker. Gamsız bir günün ardından yoğun bir duyarlılık dönemine gireriz. Canımız hiçbir şey yapmak istemez. Hemen bir otobüs, bir tren, bir uçağa binip gidebiliriz başka hayatlara. Doğruluklarıyla övünen ve övünürken sizden iltifat bekleyen insanlar vardır. Bizi onlardan sanmayın. Bizim yanlışlarımız var. Yargılasanız bile kızamayız inanın, hatta savunmayız bile kendimizi. Canımız hiçbir şey yapmak istemez çünkü. Filmleri yarım bırakırız, konserlerden erken çıkarız, söz verdiğimiz insanlara yalanlar söyleyip iptal ederiz önceden planlanmış buluşmaları. Böyle zamanlarımız vardır hissettirmeden yaklaşıp ansızın ele geçirirler bizi. Biz de kendimizi bırakıveririz bazen hiç mücadele etmeden. Hem iş hayatında hem özel hayatında başarılı olanlara uzaktan bakarız. Çünkü ne özelimiz olsun isteriz ne genelimiz. Bazıları “havalardan” der. Bazıları “Pazar sendromu bu, yarına bir şeyiniz kalmaz” der. “Zaman akıp geçiyor” diye çıkışanlar olur. Ama biz şikayet etmeyiz ki akıp giden zamandan. Dünün tasasını, yarının kaygısını taşımayanın arası kötü değildir zamanla. Hiçbir zaman gidemeyeceğimizi düşündüğümüz şehirlerin, kıtaların fotoğraflarına bakarız. Yarın yola çıkacakmışız gibi billet fiyatlarını araştırırız. Belli mi olur belki birgün karşılaşırız.",female
48,"Van minüt dediler bana! Sabaha karşı dört buçuk gibi mide ağrısıyla uyandım. Her yıl garip bir şekilde aşağı yukarı aynı tarihlerde aynı sağlık sorunlarını yaşıyorum. Dünyam altüst oluyor diyebilirim... Hazmedemiyor... Midem yani... Hiçbir şeyi hazmedemiyor... “Yeter” diyor! “Sakın bana bir lokma bir şey daha verme alamayacağım! Bugüne dek verdiklerin her neyse canıma okudu zaten!” Oyunumun gösterimi için sabah Trabzon’a uçacak oradan da Rize’ye geçecektik. Sonra tekrar Trabzon’a dönecek, orada hem oyunu sahneleyecek hem de Karadeniz Teknik Üniversitesi İşletme Kulübü’nden 2010 yılının en çok okunan yazarı ödülünü alacaktım... *** Rize’de oyunu oynayacağımız salonun önüne geldiğimizde perişan vaziyetteydim. Saçlarım zaten uzun bir zamandır dikine uzuyor! Hastalık hallerinde beni hiç dinlemezler! Sağlık sorunlarım anında cildime yansır; İstanbul Trabzon arası çenem ve yanaklarımda, Trabzon’dan Rize’ye şakaklarımda altışar adet sivilce yetiştirmişim maşallah... Burnum olmuş bostan patlıcanı, gözler kan çanağı... Bir görseniz sahneye çıkıp güzel güzel insanları güldürüp eğlendirecek kişi değil de , sonra bütün izleyiciyi teker teker doğrayacak olan Kasımpaşa canavarı gibiyim! İyi değilim yani, hiç iyi değilim! Sahneye çıkmama bir saat kırk beş dakika var. Hastalığımı, derdimi, tasamı, kaygımı her neyse işte anda kafamdaki her şeyi arabada bırakmalıyım... Hemen sevinç giyinmeliyim. Hemen ama.. Hemen... Fakat bir türlü bulamıyorum... *** Binadan içeri giriyoruz. Koşarak kulise geçmemiz gerek. Tuvalete gitmeliyim. Yüzümü yıkamalıyım. Arkamdan gelen bir grup insan var duyuyorum. Beni böyle görmesinler Allahım. “Kulis nerede” diye soruyorum. Neredeyse Artvin’de!!! “Şuradan çıkacaz, şuraya dönecez, bir kat daha çıkalım, hah, şuradan da dönün, sahneden de geçecez, tuvalet dışarıda ama...” Allahımmmm, geliyorlar... Kont Batu’yla, Serhat’a “Ben hazırlanmadan kimseyi almayın kulise olur mu” diyorum. “Tamam, tamam, siz hiç merak etmeyin diyorlar.” Her yer buz gibi. Donuyorum. Bir odaya giriyorum. Bir çöp kovasını ters çeviriyorum. Üzerine oturuyorum. Paltoma sıkı sıkı sarılıyorum. Midemin bulantısının geçmesi gerek... Ateşimin düşmesi lazım... *** İyi şeyler düşünmeliyim. Başka şeyler düşünmeliyim. Başka şeyler düşünmeliyim. Rize!! Evet Rize!! Rize’deyim! Başbakan Rizeli! Başbakan’ın doğum günü! İktidar! İktidar ve muhalefet... Muhalefet CHP. Kurultay! Delege... İddia. Ahu Özyurt’la Sevilay Yükselir iddiaya girmişti acaba hangisi kazandı... Kazanmak.. Oscar... Tahminlerim tutu... Meryl Streep ve Jean Dujardin kazanacak demiştim. Ama bir kerede kazanılmaz Oscar. Jean Dujardin Artist’teki performansıyla almadı ki bu ödülü. Oscar’a giden yolu ne güzeldi onun... Jean Dujardin’i seviyorum... Sinemayı seviyorum. Kelimeleri seviyorum. Kitapları seviyorum. Kızım... Laliş’in mektubunu okuyayım. Ne güzel yazmış kızım benim. Aynama asarım şimdi. Güzel bir şey yapıyorum ben. İnsanlar çok eğlenecekler... İyi bir şey yapıyorum ben. Üstelik yalnız değilim... Doğru ve ümitliydim. Doğru ve ümitliydim... Hadi bakalım... Sonra makyajımı yaptım... Sonra gösteri başladı.. Kahkahalar, gözyaşları, alkışlar... Sonra bitti... *** Tiyatronun merdivenlerinden iniyordum... Kalabalık bir grup bekliyordu. Ellerinde fotoğraf makineleri. İçlerinden biri şimşek gibi atladı üzerime, ellerimi yakaladı kendine çekti. “Seni tiyatronun kapısında bekliyordum, bir dönseydin, bir selam verseydin, bir gülseydin, ne olurdu? Döndün yardımcılarına, içeri gelmesinler dedin. Ha ben bunu sana demeseydim ömrümün sonuna kadar sana kin tutardım” diye başladı konuşmaya ve beni hüngür hüngür ağlatana kadar onca insanın önünde bir güzel fırçaladı... İzah ettim, anlattım... “Haaaa, öyle mi” dedi... Sonra ne oldu dersiniz? Hiiiç... Herkes aynı telaşla hatıra fotoğrafını çektirmeye, beni bir yana, bir bu yana çekiştirmeye devam etti... Fırçayı abla bile birkaç poz üst üste fotoğraf almayı ihmal etmedi... “Bak bir de güzel ağlattım, canına bile okudum” mu diyecek acaba fotoğrafımı gösterirken bilmiyorum ki... Bu da bana Rizeli ablanın van minütü oldu sanki... Bildiğim bir şey var... Rizeliler lafını esirgemiyor kardeşim... Bak Başbakan’a... TÜSİAD’a yine vermiş ayarı...",female
49,"Ne yalan söyleyeyim, okulla beraber hayatıma neşe geliyor. Bu kadar uzun bir aradan sonra, derslere yeniden başlayınca keyfim yerine geldi. Derslerden birinde edebi metinleri incelerken kullanabileceğimiz araçlardan söz ediyorum. Bu tür mevzulara genelde “Karakter nedir?” sorusuna cevap arayarak girilir. Ben de öyle yaptım. Değişik roman ve öykü kişilerinden örnekler vererek bir karakteri nasıl derinlikli bir şekilde kavrayabileceğimizi anlatmaya çalıştım. Ders eğlenceli geçti. En azından benim için. Yeni bir sınıfla karşılaşmak her zaman heyecanlı bir şeydir. Fakat Raskolnikov’dan, Anna Karenina’dan, Çehov öykülerindeki kişilerden falan bahsederken, nasıl oldu da birden Örümcek Adam’a karakter analizi yapmaya başladık, orasını anlayamadım. Dersin sonunda Örümcek Adam 3’den örnek veren çocukla, Batman’in bir karton karakter olmadığı konusunda ısrarcı olan başka bir öğrenci uzunca bir tartışmaya giriştiler. Benim dışımda herkes konuya hakim gibi görünüyordu. Kendimi çok yalnız hissettim. Daha çok film seyretmeliyim. Bu Batman’lerle Örümcek Adam’lardan toplam kaç tane var acaba? Neyse, işin esas eğlenceli tarafı biraz eşeleyince ortaya çıktı. Öğrencilerin bir kısmı, öykü denen şeyi hızlıca akan ve biraz da entrika barındıran olaylar bütününden ibaret görüyor ve karakter derinliğini tamamen gereksiz buluyordu. Onlara göre, hikayenin kahramanı diye biri olurdu, da kahraman biri olurdu. İşte kadardı. Her sene işim biraz daha zorlaşıyor. Ama ben kolay yılacak biri değilim. Hele böyle bir meselede. Önce biraz afalladım gerçi. Fakat kendimi hemen toparladım ve aralarından birine, her gün otobüste karşılaştığı kişilerin nasıl insanlar olduklarını merak edip etmediğini sordum. Önce ne gerek var ki, der gibi baktı. Sonra yüzüne bakınca anlaşılır, diye kestirip attı. Oysa karakter tahlili, otobüste kendine yer bulmak isteyen biri için bulunmaz bir araçtır. Çok da incelikli bir iştir üstelik. Birinin yüzüne bakıp geçmekle işin içinden çıkamazsınız. Otobüsün tümüne hakim olabileceğiniz bir yerde, tercihan orta sahanlıkta, bir köşeye çekilip uzun uzun etrafı incelemeniz gerekir. Bazıları sportif ve enerjiktir. Herkesten önce koşup otobüste yer kaparlar. Bazıları da uyanık ve hoyrattır. Arkada olsalar bile öne geçmenin bir yolunu bulurlar. Benim gibi yavaş ve dalgın biriyseniz, hayatta kalmak için karakter tahlilinden başka hiç bir şansınız yoktur. Yoksa hep ayakta seyahat edersiniz. Belediye otobüslerinde ayakta gitmekse çok üstün atletik beceriler gerektirir. Siz de otobüsün diğer sakinlerini göz hapsine alır, ufak tefek ipuçlarını değerlendirerek bir sonuca varmaya çalışırsınız. Neden? Çünkü kimin önce kalkacağını, hangi koltuğun daha evvel boşalacağını anlamaya çalışıyorsunuz. Buna göre koltuğa yakın bir yere konuşlanacak ve sizden çok daha hızlı ve çevik olan rakiplerinize karşı avantaj kazanacaksınız. Yüzüne bakıp anlarmışız. Yok öyle yağma! Keşke hayat kadar basit olsaydı. Evet doğru, bazısı ineceği durakta kapıya doğru bakmaya başlar. Hatta kimileri bütün bedenleri ile kalkacaklarının işaretini verirler. Torba hışırdatanlar, çanta kucaklayanlar, boyunlarını birer kaz gibi pencereye doğru uzatıp hangi durakta ineceklerini kestirmeye çalışanlar. Bunlar çocuk oyuncağıdır. Ama hepsi böyle olmaz ki! Geçen gün 559C'de bir sabah yolculuğu yaptım, bütün otobüs poker suratlılarla doluydu. Hiç bir yüzde tek bir umut ışığı yoktu. Herkes son durak yolcusu gibi görünüyordu. Muhtemelen bir çoğu öyleydi. Ama işte ustalık tam da bu noktada başlar. Biri mutlaka Beşiktaş’ta inecektir. Hadi bilemediniz Levent’te. Fakat Beşiktaş’ta inecek olanla Levent’te inecek olan bir olur mu hiç? Tam bu noktada, başka detaylar devreye girer. Kılık kıyafet, topuğu yenmiş pabuç, yarım yamalak yapılmış makyaj, elde evirilip çevrilen cep telefonu ya da belki kitap, hatta yenmiş tırnaklar ile dana yalamış gibi taranmış saçlar bile birer ipucu olabilir. Göz hapsine aldığınız kişi, plazalara kadar gidecek bir ofis insanı mıdır, Beşiktaş’ta inecek bir memur mudur, yoksa son durağa kadar devam edecek bir öğrenci midir? Orta sahanlıkta karakter tahlili yapmadan bunu bilemezsiniz. Bunu bilemezseniz de hep ayakta kalırsınız. Otobüste ve hayatta.",female
50,"Geçtiğimiz hafta Boğaziçi Üniversitesi Tarih Bölümü öğrencilerinden Şeyma Özcan sabahın erken saatlerinde kaldığı öğrenci evine yapılan baskın sonucu gözaltına alındı. Yasal bir gazetede staj yapmak üzere başvuruda bulunduğu için Devrimci Karargah davası ile ilişkilendirilerek 9 Aralık Cuma günü tutuklandı ve Bakırköy Kadın ve Çocuk Tutukevi'ne götürüldü. Bunun üzerine Boğaziçi Üniversitesi öğrencileri 12 Aralık Pazartesi günü bir basın açıklaması yaptılar ve arkadaşlarının salıverilmesini talep ettiler. Açıklamalarında tutuklu bütün öğrencilerle dayanışma içinde olduklarını söylüyorlardı. Boğaziçi Üniversitesi Tarih Bölümü öğrencileri de Şeyma’nın serbest bırakılması için bir imza kampanyası başlattılar. Bu kampanyanın metninde şöyle diyorlar: “Bu olay bize hiçbir üniversite öğrencisinin keyfi tutuklamalardan muaf olmadığını gösterdi. Ders kitaplarımızın, staj başvurularımızın suç delili sayıldığı bu ortamda Şeyma'nın tutuklu bizimse hala okulda olmamızın şans eseri olduğunun farkındayız. Yapılan haksız tutuklamalar sonlanıncaya kadar arkadaşımızın yanındayız, davasının takipçisiyiz.” Öğrenciler hepimize çok önemli şu soruyu soruyorlar: Sen buradasın, peki ya yanındaki nerede? Bunu sorarak hem arkadaşımıza, öğrencimize sahip çıkmamızı istiyorlar, hem de yarın Şeyma’nın yerinde bizlerden birinin de olabileceğini hatırlatıyorlar. Şu ana kadar bu ülkede, “bana bir şey olmaz” hissiyle yaşamış olabilirsiniz. Başına bir iş gelenlerin gizli gizli suçlu olduğunu düşünmüş olabilirsiniz. Onlar karanlık insanlar, benimle ne alakası var, diye kendinizi teselli etmiş olabilirsiniz. Ama işte şimdi düşünmek zorundasınız artık. Tutuklamalar sizin de kapınıza kadar geldi. Bir gün siz de umulmadık bir sebeple kendinizi adliyelerde hatta cezaevinde bulabilirsiniz. Giydiğiniz bir kılık, okuduğunuz bir kitap, hatta saçınızı sakalınızı kesme biçiminiz yüzünden bir suçlama ile karşı karşıya kalabilirsiniz. Şu anda Türkiye’de bir kısmı liseli olmak üzere 600 kadar tutuklu öğrenci var. Tutuklama ve soruşturma dalgalarına maruz kalan öğretim üyeleri, yazarlar, gazeteciler ve siyasetçilerden sonra, anlaşılan şimdi de sıra öğrencilere geldi. Bütün bunlar içinde, genç ve savunmasız oldukları için en fazla zarar görebilecek grubu da onlar oluşturuyor. Boğaziçi’nde yapılan basın açıklamasından sonra Şeyma’nın annesi de konuştu. Bütün söylenenler arasında, onun dedikleri belki de en etkileyici olandı. Sultan Özcan, kızının çok başarılı bir öğrenci olduğunu ve tutuklu kaldığı süre boyunca derslerinden çok geri kalacağını söyledi. “Benim kızım bu ülkenin bir değeridir, lütfen çocuğumu bırakın,” dedi. Bundan daha fazlasını söylemeye gerek var mı? Öğrencilere rahatça gelişip yeşerecekleri bir ortam sağlamak yerine, onları birer tehdit olarak gören bir sistem ne kadar hayatta kalabilir? En donanımlı akademisyenlerini, en çalışkan gazetecilerini, en parlak öğrencilerini hapse bir ülke ne kadar ileri gidebilir? Şunu doğru anlamak gerekir ki, herkes bu iktidarla aynı fikirde olmayabilir. Herkes hükümetin uygulamalarından memnun kalmayabilir. Bazıları muhalif olabilir. Parasız eğitim talep edebilir, yaşadığı bölgedeki akarsuların talan edilmesine karşı durabilir, ya da insan hakları konusunda duyarlı olabilir. Bu ülkede ekonomik istikrardan fazlasını isteyenler de olacaktır. Buna şaşırmamak gerekir. Şeyma da onlardan biri. Onun gibi bir çok öğrenci şu anda sınıflarda olmaları gerekirken cezaevinde gün sayıyor. Dışarıdakiler ise tahkikat ve tutuklama korkusu ile okula gidip geliyor. Bizler de çocuklarımızın sabaha karşı evlerinden alındığı, öğrencilerimizin birer birer sıralardan eksildiği bir hayata alışmaya zorlanıyoruz. Bunu da kanıksarsak sırada ne var düşünmek bile istemiyorum.",female
51,"Lisedeyken hayatımızda ‘geç kağıdı’ diye bir şey vardı. Biz ona ‘geç otur kağıdı’ da derdik. Çünkü derse geç kaldığınız zaman öğretmen denen bariyerden kazasız belasız geçip sıraya oturmanın tek yolu buydu. Onu almadan sınıfa giremez, hayata karışamazdınız. Bu kağıdı almak da çok eziyetli bir işti gerçi. Müdür muavinine gidilir, sonra bin bir eza ile neden geç kalındığı anlatılır. Mazeretiniz uygun bulunursa, geç kağıdı verilir. Yoksa ‘yok’ yazılırsınız, devamsızlık sayılır falan filan. Bazan veliniz aranır, durumunuz izah edilir. Hatta bunu alışkanlık haline getirirseniz, okula alınmaz gerisin geriye eve postalanırsınız. Geç kalacaksanız birkaç kez düşünmeniz gerekir yani. Yine de ‘geç kağıdı’nın hayatı kolaylaştıran bir tarafı vardı. Onu alınca, zamanı durdurmuş gibi olurdunuz. Hani tam ceza alacakken kurtulmanın, beladan mucizevi bir şekilde sıyrılıvermenin rahatlığı vardır ya, öyle bir hafiflik de gelirdi insanın üzerine. Sanki her şey düzelmiş, işler yoluna girmiş, yepyeni bir şans elde etmiş gibi hissederdiniz. Bazen keşke hayatın kendisinde de ‘geç kağıdı’ olsa diye düşünüyorum. Onu verip kürsünün solundan kıvrılıp geçsek ve sıramıza otursak. Geç kalmaktan hep korkmuşumdur. Ama hep derler ya, ‘korktuğun şey başına gelendir.’ Benim için de böyledir bu. Her şeye gecikmişimdir hayatta. İnsanlara, durumlara, olaylara, her şeye. Behçet Necatigil’in ‘Sevgilerde’ adlı unutulmaz şiirinde söylediği gibi, hep “geniş zamanlar” umarken, “yılların telaşlarda bu kadar çabuk geçeceği”ni bilememişimdir. Düşünüyorum da, başkalarının hayatında bir evvel halledilip geride bırakılması gereken birer aşama olarak görülen değişiklikler, benim hayatımda ya ‘daha zamanım var’ hissiyle ertelenip durmuş ya da didiklene didiklene birer meseleye dönüşüp yılan hikayesi gibi uzamıştır. Bir modernlik hastalığı olan ve bizim nesilde gayet ağır seyreden ‘Hamlet sendromu’ndan mustarip olduğum için, “kararlılığın doğal rengi, düşüncenin soluk gölgesiyle bozulmuş,” ben bin düşünüp bir karar vermeye çalışırken trenler kaçmış, zaman geçip gitmiştir. Oysa elimde bir ‘geç kağıdı’ olsaydı mesela, böyle mi olurdu? Neler yapmazdım ki! Doğru lafları zamanında eder, kayıp gidecekken tutamadığım arkadaşlarımı bu sefer yakalar, çeşitli sebeplerle dileyemediğim özürleri bu kez unutmazdım. Düşünüyorum da, memleket olarak da durumumuz pek farklı değil aslında. Bize onu veren müdür muavinine dair iyi hisler beslemesek de, hatta asıl geç kalan biz değil de kağıdı verenin kendisi olsa da, Kürt Açılımı bir tür ‘geç kağıdı’ydı. Sanki yeniden demokrasi dersine katılma şansına sahip olmuşuz, bu sefer bahçede beklemek zorunda değilmişiz gibi gelmişti bana. Çoktan çözülmüş olması gereken bu soruna, bir kez daha el atıldığının göstergesiydi bu. Umudumuz ortak bir dil bulunması, akan kanın durması ve silahlar yerine siyasetçilerin karşı karşıya gelmesiydi. Oysa geçen hafta yaşanan gelişmelerle yine sınıfın dışında kaldık gibi görünüyor. DTP’nin kapatılması ve iletişim kanallarının tamamen devre dışı bırakılması, muhtemelen uzunca bir süre daha bu derse dahil olamayacağımıza işaret ediyor. Kapatılan DTP’nin başkanı Ahmet Türk son konuşmasında, şimdiye kadar şiddete hiç prim vermediklerini, aksine her seferinde silahların susması yönünde telkinlerde bulunduklarını söyledi ve demokratik düzlemde siyasi bir çözüm peşinde koşan DTP’nin yokluğunun kimseye bir faydası olmayacağını hissettirdi. Kürt meselesi otuz senedir hepimizin canını yakıyor. Çözümü siyasette arayan bir partinin kapatılmasıyla bir ‘geç kağıdı’ daha yandı. Bir dahaki ne zaman gelir kim bilir.",female
52,"Ben düşünmeden edemiyorum. Sen düşündüğün için karanlık odalara kapatılmışsın. O deliksiz uyuyabiliyor. Biz neresinden baksan kusurlu insanlarız hepimiz. Siz susuyorsunuz. Onlar ölüyorlar. Ben çoğu şeyin anlamsızlığının farkına varıyorum böyle zamanlarda. Sen farkındasın her zaman çoğu şeyin, böyle zamanlara ihtiyacın yok. O sadece kendini ve kendi acısını biliyor. Biz bazen bir film gibi algılıyoruz bize değmeyen ölüm haberlerini. Siz elbet bizim bilmediklerimizi biliyorsunuz. Onlar ölüyorlar. Ben gidiyorum. Sen duruyorsun. O ne yapsa bir işe yaramıyor zaten. Biz evimizdeyiz. Siz neredesiniz kimse bilmiyor. Onlar ölüyor. Ben acıkıyorum. Sen zam gelmeden önce aldığın paketindeki son sigaranı yakıyorsun. O bilgisayarda savaş oyunları oynuyor. Biz tanımadığımız nefesler dururken, mahcubuz hayata karşı. Siz ""hayat bu"" deyip geçebiliyorsunuz belki. Onlar ölüyorlar. Ben yazıyorum. Sen şarkılar söylüyorsun. O susuyor. Biz isyan ediyoruz. Siz ne deseniz olmuyor. Onlar ölüyorlar. Benim içim kararıyor ; senin odan; onun ekranı; bizim bakışlarımız. Sizin ampulünüz var, hep aydınlıktasınız. Onlar ölüyorlar. Ben üşüyorum. Sen ağlamaklısın. O nefret ve kin pompalıyor. Biz artık korkuyoruz haberleri dinlerken. Siz yüreğinizi alıştırdınız mı erken ölümlere? Onlar zamansız ölüyorlar. Ben kimse böyle zamansız ve insan elinden çıkan bir kursunla ölmesin istiyorum. Sen çocuğunun adını Barış koydun. O hala kin doldu. Biz yorulduk. Siz silahlardan, boş laflardan medet mi umdunuz? Onlar öldüler. Benim üzerimden gri bulutlar geçiyor. Senin gökyüzün duvar. Onun karanlığı, aydınlığı yok. Bizim başımız kalkıp da gökyüzüne bakamıyor artık. Sizin keyfiniz nasıl? Onlar ölüler. Ben kendimi çok fazla önemsemiyorum. Sen kişi zamirlerinden yana olmadın zaten hiçbir zaman. O bir kendini biliyor, bir de kendine öğretilmiş öfkeleri. Biz kendimizden başkasının acısını en fazla ne kadar hissedebiliriz içimizde? Siz de bizim gibi hisseder ve düşünür müsünüz bazen politikayı bir kenara bırakıp, kimseyle paylaşamasanız da? Ben ne desem? Sen ne yapsan? O olmasa da olur. Biz nerelere gitsek? Siz de bu sefer bizimle olsanız?! Ben anlayabilsem, sen konuşabilsen, bu kadar kayıtsız, bu kadar bencil olmasa. Biz kaybetmesek çocuklarımızı. Siz bir çıkabilseniz kendi dünyanızdan. Bakın artık Onlar yoklar.",female
53,"James Joyce tamamen delice bir fikrin peşinde koşarak neredeyse okunamaz bir roman olan ‘Finnegans Wake’ yazdığı dönemde bu kitap için “ideal bir uykusuzluktan mustarip ideal okuyucuyu” bulabileceğine inandığını söylemiş. Kendisinin de bu kitabı gecelerce uykusuz kalarak yazdığını düşünürsek, onu bu talebinde haklı bulabiliriz. Geçenler de ben de uykusuzluğuma ilaç olacak kitabı ararıyordum ki (‘Finnegans Wake’i denedim: uykumu iyice kaçırıyor), aklıma kendileri de uykusuzluk çeken roman karakterleri geldi. Aslına bakarsanız, onları hatırlamak hiç de zor olmadı. Çünkü roman kahramanının hası pek uyumaz. Geceleri ruh gibi dolaşır. Julien Sorel’den Raskolnikov’a böyledir bu. İyi bir gerekçesi yoksa, roman kahramanı illa ki uykusuzluk çekecektir. Bir derdi vardır çünkü. Büyük sulara açılmaya cesaret etmiştir, olmayacak birine aşık olmuştur, birini öldürmüştür, ya da, ironi bu ya, kendisi de bir roman kahramanı olmaya karar vermiştir. Bu sonuncusu en kötüsüdür. Hep felaketle sonuçlanır. Bunun istisnaları yok mu? Uyumakta sıkıntı çekmeyen roman karakterleri de var tabii. Mesela, Oblomov ondokuzuncu yüzyıl Rusya’sında bir toprak ağasıdır ve uykusunu kaçıracak pek bir şey yoktur. Yiyip içip yatar. ‘Sönmüş Hayaller’de Balsac’ın unutulmaz karakteri Lucien de yaşadığı sefahat dolu hayatın neticesi olacak öğleye kadar uyur. Yine de bunlar göz ardı edilebilecek kadar azdır bence. Roman karakterleri söz konusu olunca, aylaklığın bile bir adabı vardır. Öyle yan gelip yatmakla olmaz. İşin içine illa ki biraz volta atmak ve sigara içerek sabahlamak karışacaktır. ‘Aylak Adam’ın anonim karakteri C. pek uyku yüzü görmez. ‘Bozkırkurdu’nun Harry Haller’ını belli saatlerde yatıp kalkan bir adam olarak hayal etmek zordur. 60’larda New Orleans’ın göbeğinde yaşayan Ignatius Reilly de aylaktır ama ‘Alıklar Birliği’nde onun derdi uyumak değil, “kölelik düzeni” dediği iş hayatından mümkün olduğu kadar uzakta durmaktır. Velhasılı kelam, uyuyan adamdan roman karakteri yaratamazsınız. Eğer Georges Perec değilseniz tabii. Ama bambaşka bir hikayedir. Şimdi hiç girmeyelim. Roman kişileri genellikle uyuyamazlar, çünkü tam da nedenle roman kişisi olmuşlardır. Kurgusal karakterlerin hayatlarında onları değiştiren ya da zorlayan bir şeyler olup biter. Ya da biz onlara böyle bir zamanda rastlarız. Her gün altıda kalkıp onda yatağa giriyorsanız, başınıza bir şey gelme ihtimali düşüktür. Roman karakteri değil, ancak huzur evinde duvar saati olabilirsiniz. Düşündüm de, uykunuzu kaçırabilecek hiç bir şey olmuyorsa, her şey biraz bayatlamış mıdır acaba? Tolstoy’un dediği gibi “tok bir ineğin huzuruna” ulaşmışsınızdır artık. Karnınız tok, sırtınız pek, hayatınız vukuatsızdır. Onun için, biraz uykusuzluk kadar da fena bir şey sayılmaz belki. İnsan değişik iklimlere, yeniliklere, hayatını anlaşılmaz kılan olaylara böyle tepki verir. Sevdiğiniz biri yoldan geleceği zaman heyecandan gözünüzü kırpmadığınız geceleri, tam dalacakken aklınıza gelen iyi bir fikir nedeniyle ayakta geçirdiğiniz saatleri, ya da vakit kaybı olacağını düşündüğünüz için uyumamayı tercih ettiğiniz zamanları düşünün. Hepsi kayda değer anlardır. Her uykusuzluk bu kadar keyifli olmaz biliyorum. Kimi sadece yorucu ve sıkıcıdır. Ama yorgunluktan kızarmış gözlerinizle yatakta oradan oraya dönüp duruyor olsanız bile, yine de sevinebilirsiniz. Demek ki bir şeyler oluyordur sizin yakada. Belli ki hayattasınızdır.",female
54,"Bayramlarınız kutlu olsun... Bayramın birinci günü... Zuhal yanımda. Yazılarımda sıklıkla bahsettiğim çok eski bir arkadaşım. Çok nadir bu mevsimde Türkiye’ye gelir. Şansımıza İstanbul bugünlerde güneşli, tatlı taze bir sonbahar havası var. Bu sabah kahvaltıda Almanya’ya ilk gittikleri yılları anlattı. Daha önce hiç anlatmadığı detaylar vardı bu kez... Tuvaleti ve banyosu olmayan bir evde yaşadıkları altı yılı anlattı kahkahalarla... “Yoksulduk ama çok umut dolu ve inanılmaz mutluyduk. Abim de hep aynı şeyi söylüyor, her ikimizin de çocukluğunun en mutlu yıllarıydı onlar. Yıkılmak üzere olan çok eski bir apartmanda bir biz bir de bir heykeltıraş vardı. Bahçede elinde içki şişesi olan bir berduş heykeli yapıyordu. Biz de arka bahçeye terk edilmiş eski bir arabanın içine oturup onu izlerdik...” Zuhal’le film izlemeyi, eski şarkıları dinlemeyi, bestecileri ve yorumcuları üzerine dedikodu yapmayı ve de siyaseti mutfak muhabbetine katmayı çok severiz... Bir araya geldik mi mutlaka bir film izleriz. Ben Berlin’e ilkbaharda gittiğim vakit bir film izlemiştik. Hatta yazmıştım... Şimdi film Türkiye’de vizyonda. Keşke bir fırsatını bulup izleseniz... Anımsatmak için tarihte yazdığım yazıdan bazı bölümleri alıntılamak istiyorum. Ah... Bayramlarınız kutlu olsun ... ALMANYA YA DA İŞTE BU BİZİM HİKÂYEMİZ! (...) Şamdereli Kardeşler’in adını artık çok ama çok duyacağız. Hayır yeni bir Fatih Akın tarzı yok ortada. Çok daha farklı, çok daha sıcak bir Akdeniz dili var. Entegrasyon saçmalığıyla ortalığı ayağa kaldıran Alman hükümetleri aslında yeni neslin ortaya çıkarmaya başladığı bu şahane işler karşısında susmalı artık. Filmi izlerken hem kahkahalar atıyor hem de hüngür hüngür ağlıyordum. Yıllar önce Amelie isimli filmi izlerken yaşadığım keyfi yaşadım hatta. Dört günlük seyahatimde filmi iki kez izledim. Bana bugünlerde böyle bir çocuksuluk geldi. Sevdiğim bir şeyi bir daha bir daha yapmak istiyorum... *** (....) Orada yaşadığım altı yılda ben de bir gurbetçi olmuştum. Zuhal’in babası 1965’de Almanya’ya gelen ilk işçilerdendi... Ve onlarla yaşadığım tüm zaman içinde her şeyi onlardan öğrendim... Daha önce de yazmıştım zaten... Ne oralı olmak ne buralı kalmak mümkündür bir kez evden çıktın mı... “Almanya” isimli film “işte bu bizim hikâyemiz” diyebileceğimiz şahane bir iş olmuş. Filmi Yasemin Şamdereli yönetmiş ve senaryosunu kardeşi Nesrin Şamdereli’yle birlikte yazmış. Bu yıl 61. Alman Film Festivali’nde çok beğenilmiş. Berlin’de düzenlenen ödül töreninde En İyi Senaryo dalında Almanya’nın en önemli film ödülü olan “Altın Lola”yı, En İyi Film dalında da “Gümüş Lola”yı kazanmış... Film Berlin Film Festivali’nde büyük ilgi ile karşılanmış. Almanya’daki Türklerin hayatını klişelerin dışına çıkarak anlatan film için Şamdereli kardeşler, “Hep dramlar dile getiriliyor. Biz normal bir ailenin hikâyesini göstermek istedik“ demişler... Yarışma dışı gösterilmesine rağmen, Berlinale‘de çok ama çok beğenilmiş. Festivaldeki eleştirmenler kadar basından da olumlu eleştiriler alan film, Sarrazin‘in yabancıları ve Türkleri yerden yere vuran kitabına da Merkel’in “Çok kültürlülüğü başaramadık“ sözlerine bir yanıt olarak değerlendirilmiş. *** Filmin hikayesi 1960’larda Almanya’ya işçi olarak giden ve 1 milyonuncu göçmen olup ödüllendirilmeyi ‘nezaketen’ kaybeden Hüseyin Yılmaz ve ailesinin 45 yıllık serüveni... Nesrin ve Yasemin kardeşlerin kendi hayat hikâyelerinden yola çıkarak senaryolaştırdıkları “Willkommen in Deutschland” ki Almanya’da da Almanya olarak gösteriliyor, Almanya’da yaşayan Türkler hakkında çekilmiş diğer filmlerden ayıran en önemli özellik ise klişeleşmiş töre, namus, aile baskısı bilindik klişelerden uzak olması. Dört çocuklu Hüseyin’in şahane hikâyesini izlemenizi çok ama çok isterim... *** Peki kim bu Şamdereli kardeşler? Filmin yönetmeni ve iki senaryo yazarından biri Yasemin Şamdereli 1973’te Dortmund’ta doğmuş. 1959 yılında Tunceli’den Almanya’ya çalışmak için giden ilk işçi ailelerinden birinin çocuğu olmasına rağmen uluslararası film camiasında bir Alman olarak geçiyor. Yasemin Şamdereli eğitimini sinema üzerine yapmış. Michael Ballhaus ile birlikte çektiği ilk deneme filmi olan “Das filmende Klassenzimmer“ başarılı olunca ikinci film denemesini 1997 yılında Jackie Chan‘in filmi Who am I?’da yardımcı yönetmen olarak yapmış. Daha sonra 7 film çekti. Alman televizyon kanalı ProSieben için çektiği Alles getürkt! (Her şey Türkleştirildi!) filminde ismi Almanya çapında ünlenmiş. Aslında kardeşi 1979 doğumlu Nesrin’le birlikte eğitimleri sürerken kendi sinema ve yazım dillerini çok genç yaşta oluşturmuşlar. Sevgili arkadaşım Ayten’in yönlendirmesiyle okuduğum Cihan Haber Ajansı‘ndaki söyleşilerinde Yasemin: “Bu filmle ilgili ilk fikirlerimiz 8-9 yıl önce oluşmaya başladı. Aslında buna dedemizin vefat etmesi de sebep oldu diyebiliriz. Çünkü onun vefatı bize şu soruları sordurdu: Eğer Almanya’ya gelmemiş olsaydı, kararı almasaydı nasıl olacaktı, biz şu burada olur muyduk? Ayrıca Almanya’ya ilk geldiği dönemlerde kendisinin yaşadığı olayları da bize anlatırdı. Çok komik olaylar yaşamış, biz bunu hem yansıtmak ve hem kayıtlara geçirmek istedik” diyor. Nesrin ise Almanya’da uyum söz konusu olduğunda hep dramların dile getirildiğine dikkat çekerek, “Biz ise şiddet içermeyen, klişeleşmiş konuların dışına çıkmak ve çok normal bir ailenin hikâyesinin anlatmak istedik. Ve bunu da özellikle belirtmek isterim, böyle insan ve ailelerin sayısı oldukça yüksek” şeklinde konuşuyor. Filmin gösterime girmesinin Türklerin Almanya’ya Göçünün 50.Yıldönümü’ne denk gelmesini ‘çok güzel bir tesadüf’ olarak değerlendiren Şamdereli Kardeşler, “Yıllar önce çalışmalara başlamıştık, çekimler 2009’da başladı. Finansmanı sağlamak, dağıtım şirketleriyle anlaşmak vs. derken bu yıl gösterime girdi. Göçün 50’nci yılına denk getirmek gibi hedefimiz yoktu, ama çok güzel bir tesadüf oldu. Planlasak bu kadar güzel denk gelmezdi. Bize kalsa 6-7 yıl önce sinemalara çıkmasını isterdik. Kısmet.” diyor. “Almanya’ya hoşgeldiniz” sinemalarda... *** “Sevdiklerinle geçen her gün bayramdır” demiş Can Yücel. Ne güzel söylemiş... Sevdiklerimizle birlikte güvende hissettiğimiz nice bayramlara...",female
55,"Avrupa’da 68 kuşağının yok ettiği bütün tabular ülkemizde hâlâ mevcut. Avrupa’nın bireyselciliği, soğukluğu derken kendimizi eleştirmeyi unutmayalım. Örnek bulmak için yaratıcı olmaya gerek kalmıyor tabii, ne de olsa eleştirilecek konular açısından çok zengin bir ülkeyiz. Nelerin değişmesini isterdik? Hangi tabuları yıkmak hayalimiz? Sosyal ya da ekonomik konular mı canımızı sıkıyor, politika ya da çevre konuları mı? Sizi bilmiyorum ama ben her gün kadınları huzursuz eden ve bu huzursuzlukla yaşamayı öğrendikleri konulardan şikâyetçiyim (daha da birçok konudan şikâyetçiyim tabii ancak bugünlük şikâyet etme hakkım bu kadar diyelim). Rahatsız da olsak onlarsız bir hayatın varlığını,onların olmadığı bir dünyayı keşfettiğimizde farkına vardığımız gerçekler var. Kadınsanız sabırlı olmasını öğretiyor hayat size bu ülkede. Tatlı dilli bir ana değil Döve döve anlatıyor ki iyice girsin kadın kafalarımıza. “Kızını dövmeyen dizini döver” mantığını güdüyor çoğu zaman. Burada hayat bize her gün kadın olduğumuzu, bununla yaşamanın kolay bir şey olmadığını ve olmayacağını hatırlatıyor. Ülkemizin bazı semtlerinde yaşayan kadınların yüzde 97’si şiddete maruz kalıyor. ”Namus” cinayetleri çoğu kişiyi şok etmiyor. Bir kadın sadece boşanmak istediği ya da eğitim görmek istediği için dövülüp, öldürülebiliyor. Kapıdan adımını atar atmaz bir obje gibi hissettirebiliyor bakışlar. Mini etek giyen çoğu kadın bir yandan kendini hep huzursuz hissediyor. Bu huzursuzluk suçluluk duygusuyla bile karışabiliyor bazen. Mini etek giydiği için suçlu hissettirilen kadınların olduğu bir ülkedeyiz. Devletin damgasını yemeden yaşadıkları beraberlikleri çekinmeseler de bazen gizlemek zorunda bırakılan, saklamadıklarında kötü bakışlar altında yine suçlu hissettirilen, evlenmeden sahip olunan çocuklara piç denilen bir ülke. Kâğıt üzerinde evli olmayan çoğu kadın doğum kontrol hapı ya da prezervatif satın almaya çekiniyor. ( Birçoğu AIDS olmaktan çok hamile kalmaktan korksa da…) Hatta evlendikten sonra bile rahat olamıyor bu konuda. “Gayrimeşru ilişki” kavramının var olduğu bu sınırlarda yaşıyorsanız ve de kadınsanız çok dikkatli olmalısınız. Çünkü yaşayabileceğiniz gayrimeşru bir aşk hem toplum hem devlet tarafından aleyhinize kullanılabilir. Erzurum'da gerçekleşen Kış Oyunları'nda sporcuların otel odalarına prezervatif koyulup ardından Türk sporcuların odalarından bunların toplatıldığını öğrenmiştik.Türkiye Üniversite Sporları Federasyonu Başkanı ""bizim kültürümüzde yok"" diyerek savunmuştu kendini. Bu saçmalık 2011 yılında oldu! Kültürümüzde olmayan prezervatif mi, sevişmek mi, yoksa Türk sporcuların sevişmesi mi, orasını hâlâ anlayamadık. Bastırılmışlıklarla dolu bir cinsel anlayışa sahip, tecavüz sahnelerinin fantezilere malzeme olsun diye tıklanma rekorları kırdığı ve bu gerçeği sorgulamanın bile tabu olabildiği bir ülkede kimse “bizim ahlaki anlayışımıza göre…” diye başlamasın konuşmasına. “Sen kalk gecenin saati mini etekle çık dışarı sonra da…” gibi sığ cümleler kurmasın. Artık birileri de kadınlara değil de onlara tecavüz eden, onları fahişe çocuklarını piç ilan eden, yersiz yere suçlu hissettiren, süründüren, döven, öldüren bu anlayışa bir dur dersin!!!",female
56,"Kadına şiddette son nokta!’ Dün sabah kızımı okula gönderdikten sonra bir süre pencereden caddeyi, insanları, sabahı seyrettim. Güzel, güneşli bir gündü. Kapının önünden gazetelerimi aldım. Ve Aman Allahım! Gazetelerden birinde sırtında bıçak, kanlar içinde, çıplak, bağırsakları dışarı fırlamış bir kadın cesedinin fotoğrafı var. Oldukça büyük bastıkları fotoğrafa attıkları manşet de çok çarpıcı: KADINA ŞİDDETTE SON NOKTA! Tebrikler!!! Hakikaten son noktayı koymuşlar!! *** Bahçeşehir Üniversitesi iletişim Fakültesi Dekanı prof. Haluk Gürgen’i aradım bir hışım. Ben aradığımda henüz gazeteyi görmemişti. “Şimdi bu fotoğrafı böyle basmak şiddete meyilli adamı caydıracak mı yoksa mağdur olan kadını daha da mı ürkütecek? Bu bir sonuç mudur? Yoksa yeni sonuçlara neden olacak başka bir başlangıç mıdır?” “Çok haklısınız, aynı fikirdeyim” dedi. “Üstelik bu tür bir yayıncılık medyanın etik ilkelerine uygun değil. Geçmişte bir cinayet aleti olan kanlı testerenin fotoğrafını basmaktan kaçınmayan bir zihniyet bu! İntihar ile ilgili fotoğraf ve haberlerin yayımlamaktan kaçınıldığında intihar olaylarının azaldığı sonucuna varılmıştır. Bu tür yayınların iki zararlı sonucu var. Birincisi; okur bu tür fotoğraflardan, haberlerden kaçar, ilişki kurmak istemez. Yani amaç ibret olması ise kendisiyle ilişkilendirmeyeceği için sonuca ulaşmayacaktır. Bir diğeri sakıncası ise suç potansiyeli olan kişinin içindeki duyguları, şiddet arzusunu kışkırtır” diye devam etti... *** Sabahın erken saatinde kadar öfkelendim ki Twitter’da söylenmeye başladım. Okuduğum tepkiler bu konuda yalnız olmadığımı düşündürüyordu: Örneğin gazeteci Şükran Pakkan “Gazetecilik bölümündeki dersimin bu iş nasıl yapılmaz başlığını Habertürk’ün manşetini göstererek bir dakikada noktalamaktan yanayım” yazdı. Oyuncu Hamdi Alkan ise benim yorumuma “böylesi fotoğraflar, yola girmiş erkeklere keyif veriyor ve mağdur kadınları daha da sessizleştiriyordur. Mesele, kadını ‘mayın eşeği’ olarak gören zihnin tedavi edilmesinden geçiyor. Eğitim ve sanatı iç içe katarak. Yıllarca. Oldu olacak bu fotoğrafları tişörte bastırıp promosyon olarak da dağıtır malum gazetemiz. Amaç, ibret ‘ya Türk! Şiddete karşıyız!?” diyerek karşılık verdi. Müzisyen Işın Karaca: “Gazeteciliğe saygımız sonsuz da, Habertürk ibreti âlem olsun diye bu manşeti koyduysa ben şaşarım! Şaşarım! Bu vahşeti kadına yaşatan hayvana ayrı, bunu sansürsüz yayınlayan kurumlara ayrı” şeklinde tepki gösteririken telefonla konuştuğum arkadaşım Elif Dağdeviren “Bu fotoğrafı böyle basmak, cinaytei işlemekle eş bir vahşettir” dedi... *** Tartışma internet ortamında iyice büyüdü. Söz konusu gazetenin internet sitesi fotoğrafı yayından çekti. Birkaç saat içinde Aile ve Sosyal Politikalar Bakanı Fatma Şahin kendi internet sitesinden bir açıklama yaptı. Şöyle diyordu: Kadına yönelik şiddetin, ülkemizin baş edilmesi gereken çok önemli bir sorunu olduğunun bütün kesimlerce fark edilmiş olması olumlu bir gelişmedir. Ancak, bu konudaki duyarlılığı harekete geçirmek adına da olsa, kadına yönelik şiddeti işleyen haberlerde, şiddetin toplumun ruh sağlığını olumsuz etkileyecek biçimde sergilenmemesi için de azami özen gösterilmesi gerektiği açıktır. Bugün bir gazetede sürmanşette yer verilen fotoğrafın, şiddete karşı duyarlılık yaratmanın ötesinde, eşi tarafından öldürülen bir kadının ölü bedenini sergileyerek, hayatını kaybetmiş de olsa en başta bir kadının kişilik haklarını zedelediğini düşünüyorum. Fotoğrafın bu biçimde kullanılmasının, maalesef basınımızda zaman zaman gördüğümüz etik ihlaller açısından da önemli bir sorun oluşturduğunu düşünüyorum. Kadına yönelik şiddetin önlenmesinde, toplumsal duyarlılığın yaratılması için en önemli destekçimiz olan medyanın, bu konuları dile getirirken daha duyarlı davranması gerektiğinin altını önemle çiziyorum. Yaşamını yitirenin çocuklarının durumunu göz önünde bulundurmadan, bu fotoğrafı sergileyen profesyonellik anlayışının, bugün hazırladıkları gazeteyi evlerine götürüp, çocuklarına gösterip gösteremeyecekleri konusunu da değerlendirmelerini diliyorum. Kadına yönelik şiddetle mücadele ile ilgili olarak hazırladığımız kanun tasarısında, medyanın kadına yönelik şiddet haberlerini veriş biçimi ile ilgili konuları da kapsayacağımızı bu vesileyle kamuoyu ile paylaşıyorum. *** Açıkçası, kadına uygulanan şiddeti böyle ateşli bir şekilde tartışmamıza neden olanların günahı sadece bu sebeple hafifler diyenler de var öte yandan... Tartışmayı samimiyetsiz bulanlar da... Bu mantıkla düşünürsek, bu cinayetleri tartışmamıza neden olan katilleri de “en azından gündeme getirdiler” diyerek bir kademe temize çekmek gerek!! Ayça Şen son sözü söyledi once Twitter’da: “Bu gazetenin manşeti ibretlik değil, suç ortaklığıdır!” *** Sen seni doğuran bir kadın olmasına rağmen elini bir başka kadına kaldırabilen günahkâr, sen başını öte yana çeviren, sen imdat çığlığına dönüp bakmayan, sen gelinin, kızının dövülmesine ses etmeyen, sen bu haberleri acımasızca, kışkırtıcı bir iştahla sergileyen, yazan, sen ilk tokada evet diyen, sen anasının dövülmesini izleyip aynısını karısına uygulayan... Değil yatacak, yanacak cehennem bile çok size",female
57,"Bazen gecenin bir saatinde uyanıp yatakta doğruluyorum. İçimde garip bir his oluyor. Sanki çok önemli bir şey olmuş da, kaçırmışım gibi. Belli bir saate uyanmam gerekiyormuş da, uyanamamışım gibi. Çocukluğumda geceyarısı yolculuğa çıkan, gitmeden önce beni uyandıracağına dair söz verip sonra da kıyamadığı için uykudayken öpüp giden babamı hatırlatıyor bu bana. Ya da Muhammed Ali maçlarını seyretmek için sabaha karşı ayağa dikilenlerin sesleriyle uyanıp yataktan fırlayışımı ve bütün eğlenceyi kaçırdığımı farkettiğimde ağlayarak yastığa kapanışımı. Gecenin bir yerinde uyanıyorum ve anlıyorum ki hayatım boyunca hep geç kalmaktan korkmuşum. Bütün hayatımı bu endişe üzerinden yaşıyorum. Nereye gidecek olursam olayım evden saatler öncesinden çıkmam, yollardan koşarak geçmem, her türlü buluşmayerine erken varmam hep bundan. Ne kadar istesem de geç kalamıyorum. Bazen utanıyorum bundan. Aklıma kokteyllere, partilere, çok kişinin katılacağı toplantılara makul bir şekilde geç gidilmesini öngören saçma kural geliyor. Bunun bana ilk kez anlatıldığı günü kızararak hatırlıyorum.Yine geç kalacağım korkusuyla, kendimi yarım saat öncesinden bir parti evinin kapısında bulduğumda, patavatsız biri güzelce bir ayar vermişti. O partinin (daha nice partilerin) kasvetli anısı üzerime yapışmış duruyor. Bunu düşününce, Dostoyevski’ninYeraltından Notlar’ından bir sahne geliyor aklıma.Yeraltı Adamı’nın arkadaşlarıyla buluşmaya geç gidebilmek için çılgınca uğraştığı, ama yine herkesten önce gidip diğerlerini beklemek zorunda kaldığı sahne bu. Acıklı bir sahne aslında.Yeraltı Adamı seneler sonra uzun süredir görmediği okul arkadaşlarıyla buluşacaktır. Onların yanında kendini kenarda köşede kalmış, başkalarının ilgisine mazhar olamamış, anlaşılmamış biri gibi hissetmektedir. Beğenilme arzusu ile kibir birbirine karışmış, onu bu buluşmayı en ince ayrıntısına kadar planlamaya itmiştir. Hesaplarına göre salona herkesten sonra girecek, aldırışsız tavırlarıyla diğerlerinin beğenisini kazanacak ve onlara kim olduğunu sonunda gösterecektir. Oysa olaylar hiç de böyle gelişmez. Gerçi Yeraltı Adamı bu buluşmayı büyük bir heyecanla beklemesine rağmen, kendini tutar ve salona planladığı gibi biraz geç gitmeyi başarır.Ancak bilmediği bir şey vardır. Planlar değişmiş, arkadaşları bir saat sonra buluşmaya karar vermiştir. Kimse tenezzül edip de onu aramayı düşünmediği için, bizimki yine erkenden gitmiş bir koltukta bekliyor bulur kendini. Bunun üzerine bütün dengesi bozulur, ardı ardına içkiler yuvarlayıp sarhoş olur ve geceyi hiç de ummadığı gibi tamamlamak zorunda kalır. Ne kadar ince ince hesaplamış olsa da, arkadaşlarına hak ettikleri dersi verememiş, onlar üzerinde istediği etkiyi yaratamamıştır. Yeraltı Adamı’nın çabası boşunadır aslında. O asla geç gidenlerden biri olamayacaktır. Bunun için önce aldırmaktan vazgeçmesi gerekir. Aldırmıyormuş gibi yapmakla olmaz, gerçekten aldırmamak gerekir. Geç kalmaktan korkmamak ancak böyle mümkün olabilir. Dünya ikiye ayrılır: geç kalanlar ve erken davrananlar. Geç kalmaktan korkmayanlar dünyanın hakimidir. Onlar ilişkilerin ağır tarafı, davulların tokmağı, halayların başıdır. Sahneye en son çıkarlar. Baş köşeye oturup erken gelenleri şöyle bir süzer, sonra da salına salına yürüyüp giderler. Endişeleri yoktur. Aslına bakarsanız, kollarında saatleri bile yoktur. Etraflarını saran tatlı bir zamansızlıkta yaşarlar. Biz erken davrananlar ise dehşetle izleriz onları. Yaptıkları akılalır gibi değildir. Biz ki, geceleri uykumuzdan uyanıp acaba şimdi neye geç kaldık diye düşünürüz. Not defterleri alıp yapacaklarımızı yazarız bir bir. Sabahları zamanında kalkabilmek için saat kurarız. Sonra ona güvenemeyip ikincisi de kurarız. Telefona hatırlatma mesajı kaydeder, arada bir kontrol ederiz. Bizi tanımak hiç zor değildir. Geç kalma korkusuyla adımlarımızı sıklaştırır, gerekmese bile koşar adım yürürüz her zaman. Ne var ki, hayat yine de uçar elimizden. Trenler kaçar, uçaklar kalkar, otobüsler geçip gider. Çocuklar büyür, mevsimler değişir, sevdiklerimiz ölür. Onların ardından bakakalırız. Hani birlikte sahile inip taş toplayacaktık? Lunaparka gidecektik bir gün? Hani hasta arkadaşımızı son bir kez ziyaret edecektik? Olmadı. Yetişemedik. Oysa biz böyle olsun istemezdik.",female
58,"Yeğenim Defne sadece beş yaşında. Kendisine kitap okunmasını çok seviyor ve okumayı öğreneceği günü iple çekiyor. Yaşgününde Åsa Lind’in kitaplarını aldım: ‘Kumkurdu,’ ‘Daha Fazla Kumkurdu,’ ‘Daha da Fazla Kumkurdu.’ Ona kitap hediye edildiğinde hep yaptığı gibi yine içtenlikle sevindi ve hemen okumaya başlamamızı istedi. Doğumgünü konukları yastıkların üzerinde zıplayıp çığlıklar atarken, biz kitaba daldık ve Kumkurdu’yla böylece tanışmış olduk. O zamandan beri annesiyle onları kadar çok okumuşlar ki, sonunda hepsini ezberlemişler. Defne kitapların topu topu üç tane olduğunu öğrenince önce çok üzülmüş. Sonra şu aralar âdeti olduğu üzre kalem kağıda sarılıp mektup yazmaya oturmuş. Yazdığı mektupları ancak kendisi okuyabildiği için, burada annesine yazdırdığı ikinci mektubu alıntılıyorum: “Sevgili Åsa Lind, Kumkurdu hikâyelerim bitti. Lütfen devamını yazar mısın?” İşte okuyucu diye ben buna derim! Bir süre önce, önüne ne gelirse okuyan ‘aslan okuyucu’larla, kolay beğenmeyen ‘kurt okuyucu’lara dair bir yazı yazmıştım. Ama şimdi onların kıymeti kalmadı artık. En sevdiğim okuyucu, Defne gibi ne istediğini bilen ‘yavrukurt okuyucu.’ Kumkurdu serisi konusunda yeğenime kesinlikle hak veriyorum. Åsa Lind, gerçekten boynuna sarılıp ‘lütfen, biraz daha yaz’ diye yalvarmak isteyeceğimiz yazarlardan biri. (Bu lüksün sadece çocuklara tanınması ne kötü! Sizi bilmiyorum ama, benim aklıma böyle taleplerle yıpratmak istediğim bir iki yazar geliyor.) İsveçli yazar, uzun süredir okuduğum en güzel çocuk kitaplarını yazıyor. Kumkurdu serisi, çocuklara felsefenin temel meselelerini tanıtmak, ya da belki de zaten kafa yordukları sorulara yanıt verebilmek için yazılmış. Deniz kıyısında bir evde yaşayan meraklı ve oyuncu Zackarina’nın bir gün sahilde gözleri altın ışıltılarla yanan bilge Kumkurdu ile karşılaşmasıyla başlayan hikayeler; varlık, zaman, sonsuzluk gibi konular üzerine diyaloglarla besleniyor ve çocukları düşüncede bir yolculuğa davet ediyor. Fakat ben en çok, Kumkurdu kitaplarının yetişkinlere tatlı tatlı kafa tutan, onları daha dolambaçsız ilişkilere çağıran tonunu seviyorum. Üstelik kitapların bu iki meselesi, hiç de birbirinden ayrıymış gibi görünmüyor. Lind, modern hayatın getirdiği yabancılaşmayı hemen her zaman Zacharina’nın evrene dair sorduğu soruların içine yerleştirerek sunuyor ve eleştiriyor. Mesela, hep meşgul olduğu için kendisine zaman ayıramayan babasına içerleyen Zackarina, hıncını mutfak saatinden almaya karar verince, Kumkurdu, zamanın saatle ilgili olmadığını, aslında kimsenin hükmedemeyeceği bir şey olduğunu söylüyor ona: »Zaman gerçekten de dediğin gibi mi? dedi. O kadar büyük mü yani? »Kesinlikle, dedi Kumkurdu. O kadar büyük ki sonunu görmezsin. Başını da. Evet, hiç değilse buradan. »O zaman, zaman kıtlığı diye bir şey yok? dedi Zackarina. Kumkurdu binlerce inci dişleriyle bembeyaz güldü. »Zaman, dedi. Zaman hiç de değil... Bunun üzerine, Zackarina mutfak saatini kuma gömmekten vazgeçiyor ve “gözleri gazeteye yapışık” dolaşan babasından kendisi için biraz daha fazla zaman talep ediyor. Kitabın yetişkinler için de çocuklar için de öğretici bir yanı var. Ancak bu hiç bir zaman sıkıcı bir bilmişliğe dönüşmüyor. Tam tersine, Åsa Lind kitabının öğretici yanını, öğretmence bir mesafe koymadan korumayı başarmış. O da bir zamanlar çocuk olduğunu unutmayanlardan olsa gerek. Kumkurdu kitaplarının en hoş taraflarından biri, hiç bir yapmacığı olmayan çocuksu ve samimi bir dille yazılmış olmaları. Bu dil ve onun aracılık ettiği bakış açısı sayesinde, Åsa Lind yetişkinler dünyasına kadar uzanıyor ve onları çocuklarıyla kurdukları ilişkiye dair düşünmeye zorluyor. Kumkurdu, yalnızca sonsuzluğa ve zamana ilişkin değil, “insanlara, babalara ve diğer tuhaf hayvanlara” dair düşünen bir kitap. Onun için yetişkinler tarafından da okunmayı hak ediyor. NOT: Defne, Kitap Fuarı’nda Åsa Lind’le tanıştı ve mektubunu ona verdi. Merak içinde bekliyoruz. Bakalım ‘Daha daha Fazla Kumkurdu’ yazılacak mı?",female
59,"Savaşı başlatmak bitirmekten kolaydır! Bazı kitaplar bir daha daha okutuyor kendini... Hatta kimi bölümleri ezbere biliyor da olsan yine şaşırıyorsun okurken... 17 yaşındayken diline hayran kaldığım ve neredeyse satır satır aklımda tuttuğum “Yüz Yıllık Yalnızlık” isimli kitap bu yaşımda okuduğumda kahramanlarındaki yüz yıllık bıkkınlıkla çekiyor beni... Birkaç satır alıntılamama izin verin.. *** (...) Albay Aureliano Buendia “Sana bir şey soracağım arkadaş, niçin savaşıyorsun?” diye sordu. Albay Gerinaldo Marquez “Niçin olacak, yüce Liberal Parti için tabii” diye yanıt verdi. “Niçin savaştığını bildiğin için şanslısın doğrusu. Bana gelince, ancak şimdi kafama dank etti: ben yiğitliğe kara çaldırmamak için savaşıyorum!” Albay Gerinaldo Marquez “bu kötü işte” dedi. Albay Aureliano Buendia, onun bu tavrından hoşlanmıştı. “Doğru” dedi. “Ama yine de niçin dövüştüğünü bilememekten iyidir.” Arkadaşının gözlerinin içine baktı ve gülümseyerek sözünü tamamladı: “Ya da senin yaptığın gibi, hiç kimse için anlam taşımayan bir şey adına savaşmaktan iyidir. (s: 156) *** (...) Albay Aureliano Buendia, erişilmez gücün yalnızlığına battı ve ne yaptığını bilmemeye başladı. Komşu köylerde kendisini coşkun gösterilerle karşılayanlardan rahatsız oluyor, köylülerin düşman tarafa da aynı gösterilerde bulunduğundan kuşkulanıyordu. Nereye gitse kendisine kendi gözleriyle bakan, kendi sesiyle konuşan, kendinin onlara duyduğu güvensizliği ona duyan ve oğlu olduğunu söyleyen bir yığın delikanlı çıkıyordu karşısına. Aureliano kendisini oraya buraya dağılmış, çoğalmış buluyor, büsbütün bir yalnızlığa gömülüyordu. Kendi subaylarının bile yalan söylediğine inanır oldu. Marlborough Dükü’yle bile çatıştı. ‘İnsanın en iyi dostu, ölmüş olan dostudur’ diyordu. Kendisini hep aynı yerde ama her sefer biraz daha yaşlanmış, biraz daha yorulmuş, olanların nedenini, nasılını, hatta zamanını biraz daha bilmez durumda yakalayan bitmez tükenmez savaşın kısır döngüsünden, sonuçlanmamasından usanmış, tükenmişti. (s: 190) *** (...) Albay Aureliano Buendia bu sözü söylediği zaman, savaşı çıkarmanın, savaşı bitirmekten daha kolay olduğunu bilmiyordu. Hükümeti asilerin kabul edeceği barış koşullarını önermeye zorlamak için tam bir yıl korkunç ve kanlı çaba göstermesi gerekti. Kendi partizanlarını bu koşulların kabul edilebilir olduğuna inandırmak için de bir yıl harcamak zorunda kaldı. Barışa yanaşmayan ve mutlak zafer peşinde olan kendi subaylarının ayaklanmasını bastırmak için akıl almaz zorbalıklara başvurması gerekti ve sonunda onları pes ettirmek için düşman güçlerinden yardım umdu. Hiçbir zaman günlerdeki kadar büyük asker niteliğine ulaşmamıştı. (s: 194) *** Gabriel Garcia Marquez’in Can Yayınları’ndan çıkan “Yüz Yıllık Yalnızlık” isimli Nobel ödüllü romanını ilk okuduğumda 17 yaşındaydım. Sonra 29 yaşındayken okudum. Bugünlerde bir kez daha elimde... 17 yaşım yazarın diline, 27 yaşım söz konusu yarı gerçek olayların büyülü görkemine, 40 yaşımsa yazarın ürpertici bir kayıtsızlıkla anlattığı bıkkınlık ve “aynılığa” takılıp kaldı... Her sabah aynı haberleri okumak, hep aynı sona giden filmleri izlemek, hep aynı tepkilerle, hep aynı çekişmelerle, hep aynı zayıflık, hep aynı kuyu, hep aynı didişme ile karşılaşmak bu hep aynılık... Romanda büyükbaba bir gün uyanır ve zamanlar genç bir adam olan Aureliano’ya hangi güne uyandıklarını sorar. “Salı” diye yanıtlar onu genç adam... “Ben de öyle sanıyordum ama bir de baktım ki dünkü gibi daha hâlâ Pazartesi değil miymiş. Gökyüzüne bak hele, duvarlara bak, bugün de Pazartesi...” Ertesi gün ve bir sonraki gün ve bir ardından gelen... Perşembe günü yüzü yeni sürülmüş toprak gibi acıdan kırış kırış olmuş bir halde “Zaman makinesi bozuldu” diyerek ağlamaya başlar büyük baba... Ve aklını yitirir... O güne dek keşfettiği ne varsa, elleriyle yaptığı, ürettiği, ona, hayatına, geçmişine ait her şeyi kırıp döker. Bahçedeki kestane ağacına bağlamak zorunda kalırlar zapt edebilmek için... *** Bugünün Perşembe olduğuna bakmayın... Ben de baktım pencereden dışarı... Hiçbir şey değişmiyor... Bugün de Pazartesi...",female
60,"Bazı erkekler (tıpkı bazı kadınlar gibi) bütün ortak noktalarına rağmen çoğu zaman çoğu ayrıntıda birbirlerinden ayrılıyorlar. Tabii ki bütün genellemeler bizi genellikle yanlışlıklara sürüklüyor. Ama bu yöndeki genellemelerin öyle komik yanları var ki aslında… Ülkü gençliğinin erken yıllarını geçirdiği Türkiye‘den, Kuzey Avrupa’ya gittiğinde bulunduğu yerdeki erkeklerinin ne kadar öyle ne kadar böyle olduğundan bahsedip duruyordu. O öyle ve böyleler kadar pozitifti ki bütün bu olumlu yanlara sahip erkeklerin bir bölgede toplanmış olmalarına akıl erdiremezdik. Gruptaki Türk erkekler bu konudan hiç hoşlanmazlardı. Karşılaştırmalar uzadığı hemen Türk kadınlarının kaprislerinden, hiçbir şeyden memnun olmamalarından, sürekli dırdır yapmalarından yakınmaya başlar, ve tabii ki hemen Kuzey Avrupa kadınlarına övgüler yağdırırlardı. Sohbet tatsızlaşırdı da ancak zaman konu değişirdi. Ülkü kuzey ülkelerinin birinde yaşadığı yılların birinde, gecenin üçünde bardan çıkmış arabada giderken sevgilisine “Sokağın başında insem olur, evim çok yakın zaten, biraz da hava almış olurum” dedi. İçinden geçen cümleler daha sertti. “Sanki senden önce eve tek başıma gidemiyordum, paket gibi evden alıp eve bırakmak ne oluyor?! Kadınsam bu saatte eve tek başıma yürüyemez miyim? Erkekler her yerde aynılar aslında.” Adam “Tamam zaman” dedi. Hemen algılayamadı Ülkü kelimeleri. Daha çok “ben bırakırım iki adımlık yol” gibi şeyler duyacağına şartladığından kendini belki de. Birkaç kelime sonra algıladı duyduklarını. Vedalaşıp indi arabadan. Arabayla gidip geleceğinden emin olduğundan, sadece arabayla gideceği yerler için satın aldığı topuklu ayakkabılarını giymişti. Önce şaşkınlığından pek ne hissedeceğini bilemedi. İlk önce en rahatsız olduğu şeylerden kurtuldu; ayakkabılarından. Yerlerin soğukluğu iyi geldi şişmiş ayaklarına. Onlar rahata kavuşunca düşünceler hemen saldırıya geçtiler. Bütün erkek arkadaşlarının onu eve bıraktığı anlar geçti gözlerinin önünden. O zamanlar bunu çok gereksiz bulurken neden şimdi sinirlenmişti? Önce sinirini kendinden gizlemeye çalıştı ama düşüncelerine hakim olamadı sonraları. “İki dakika daha araba kullanacak diye ödü patladı. Resmen teklif etmemi bekliyormuş. Gecenin üçünde seni yapayalnız bırakan adamla yıllar geçirmeyi düşünüyordun bir de. Bu sana ders olsun.” Yerin soğukluğu bu sefer içine işlemeye başlayınca saldırı durur gibi oldu. Ya üşüyeceklerdi ya da sıkışıp kalacaklardı acılarla ayakkabıların içinde ayakları. Üşümeyi seçtiler. İster istemez geçti aklından “çok maçosun” diye ayrıldığı sevgilisi Murat. “Ah Murat…” diye iç geçirdi. “O olsaydı odamın ışığı yanana kadar ayrılmazdı evimin önünden. Erkek kadın meselesi değil sadece bu. İnsan arkadaşı olsa da merak etmez mi, bu saatte tek başına nasıl eve gidilir?! Hırsızı var, sapığı var…” Bütün bu düşünceler bir yanda, sadece arabayla gideceği yerler için giydiği ayakkabılar bir yanda, Ülkü bir yanda. Gecenin üçünde, üçü beraberce yürüdüler 30 numaralı apartmana kadar. Ama siz sakın onun böyle konuştuğuna bakmayın. Murat’a zamanında ‘beni eve bırakınca erkekliğin altın kurallarından birini yerine mi getirmiş oluyorsun? Hırsızı sapığı sadece geceleri mi ortaya çıkıyor?’ diye kızmazdı. Hemen aşık olur, bağlanır, ama vazgeçmek için de bir neden hemen ortaya çıkarabilirdi. Murattan ayrılma nedeni ile Anders’den ayrılma nedenleri birbirlerine çok benzerler. Muratla bir yaz beraber tatile çıkmışlardı. Bir akşam adamın biri sarhoş olunca bizimkine iltifatlar yağdırmış. Sonra da sarılmış. Murat ne olduğunu anlamadan adamın yüzüne bir yumruk indirmiş. Ertesi gün apar topar döndu tatilden. “Murat sayfasını kapatmadım, yırttım attım” dedi. Anders’e kadar da Murat’ın lafını hiç geçirmedi. Anders ile gittiği bir konserde adamın biri arkadan hiç çekinmeden bizimkinin nerelerine dokunduysa çıldırtmış onu. Çantasını adamın kafasına geçirmiş. Olay çıkacak diye de korktuğundan Anders’in kolundan tuttuğu gibi uzaklaşmış konser yerinden. Anders kıpkırmızı olmuş.Bizimkine bir barbar demediği kalmış. “Adama yazık değil mi” cümlesinden sonrasını dinlememiş. Ağzına ne geliyorsa söylemiş, sonra da koşar adımlarla uzaklaşmış yanından. Düşündü durdu uzun zaman Ülkü. Bu erkekleri anlamak hiç de kolay değildi. Ama kadınları anlamak bazen kadınlar için bile gerçekten çok zordu. Bir duysa “kadınla erkekle ilgisi yok insan olmakla ilgisi var diye de kızar” şimdilerde. Ülkü, insanı duyular dünyasının üstüne yükselten ve hiçbir zaman tam olarak gerçekleştirilemeyecek olan demekmiş. Her insan ruhunun isminden bir iz taşıdığına zamanla daha fazla inanıyorum.",female
61,"Human Planet (İnsan Gezegeni) adlı belgesel serisini izlerken farklı coğrafyalarda yaşayan insanların ne kadar zor şartlar altında hayatlarını devam ettirmeye çalıştıklarına, nasıl yaşam mücadelesi verdiklerine şaşırmamanın, hayran kalmamanın imkânı yok. Doğayla uyumlu, ona saygılı, politik, sosyal kaygıları olmadan yaşamlarını sürdüren bu insanlar da bizim yaşamlarımızı görseler nasıl şaşırırlardı kim bilir. «Hayat senin bildiğin gibi değil» demişlerdi bize bir zamanlar. Hayat neydi peki? Hani bu «gerçek hayat» dedikleri bizim algılarımızı aşan bir şey olsa gerek. Gözümüz korkutuldu bir kere. Uzaktan gördüğümüz kadarıyla renkli ama bir kadar da korkutucu bir yer olmalı. Bir adamın petrol için, daha fazla oy toplayabilmek için, şunun ya da bunun için suçsuz insanların ölümlerine sebebiyet vermesi ve bu «savaş» adını verdikleri şey için de 800 milyar dolardan fazla para harcaması birileri için hayat... «Özgürleştirme Operasyonu» ismi altında yatan kaygılar, beklentiler, ölüler, yaralılar… Özgürleştirme adı altında yakılan petrol kuyuları, tükenen milyonlarca ton petrolün havada is, gazlar ve tehlikeli kimyasallara dönüşmesi… İnsanların hayatlarıyla, gelecekleriyle, bilinçaltlarıyla oynayabilme haddini kendinde bulan «güçlü» insanlar var bu dünyada. İşte İnsan Gezegeni’ni izleyince, hayal bile edemeyeceğimiz hayatları görünce kendi hayatlarımız ve dünyalarımızla bir hesaplaşmaya gitmemek imkânsızlaşıyor. Bizim dünyamızda kurallar yok aslında. Para ve hırs için yapılmayacak şey yok. Bütün bu saçmalıkların toplamına mı deniyor «gerçek hayat»? Korkutmakta haklılarmış bizi. Hayat bizim düşündüğümüz, bildiğimiz gibi değilmiş. Bizler, kadar para, savaş yerine nerelerde kullanılabilirdi diye düşünebilen hayalperestler, bu dünyanın neresinde kalıyoruz, yoksa bu dünyadan değil miyiz onu bile tam olarak kestiremiyoruz. Doğaya da insana da yabancıyız belki de. Birbirimizle iletişime geçmek için hiç bu kadar imkana sahip olmamışken, biz yalnızlıktan ölmek üzereyiz. Ya da öldürmek… Kim seni kendinden daha fazla kandırdı sorusuyla bizleri düşündüren Benjamin Franklin şöyle de güzel bir cümle kurmuştur: “İyi mazeretler bulmayı başaranların, başka şeyler başarabildiği çok nadiren görülür”. Umarım tanımı herkes için değişen hayat, aptallara bile bir şeyler öğretebilir.",female
62,"Eskiden Atina’yı pek sevmezdim. Yılda en dört kez uğradığım bu şehre duyduğum antipatinin epey geçerli nedenleri de vardı. Öncelikle bu Atina uğramaları Kıbrıs sorunundan mustarip bir durumdu. 2003 öncesinde Kıbrıs’ın bir yanından öteki yanına geçiş mümkün olmadığından Lefkoşa’dan Lefkoşa’ya gitmem için üç uçak değiştirmem gerekiyordu ve aradaki durak Atina idi. O zamanlar yeni havaalanı da açılmamıştı ve berbat uçuş salonlarında ya uzun bekleyişler yaşıyor ya da şehrin trafiğine lanetler yağdırıp bir yerlere gidip dönüyordum. O sıralar Atina metrosu da devrede değildi. Ulaşım iyice çekilmezdi. Eğer bir gece kalacaksam Herkül Milas’ın evine konuk oluyor ve orada güzelce ağırlanıp hoş sohbetler yapıyordum. Keyifli olmasına keyifli ama fazla ağırbaşlı ve enellektüel durumlardı bunlar. Atina’nın isyankâr çocuklarını, köpekleriyle yalnız yaşayan kızıl saçlı kadınlarını, tatlı dilli ve yalancı erkeklerini tanımamıştım. Atina’da hiç uzun kalmamıştım ve şehri pek bilmiyordum zaten. Bir geçiş yeriydi orası. Aslında en uzun kalışım hâlâ 4-5 günü geçmez. Atina’yı Yunanistan içi seyahatlerimde de geçiş yeri olarak kullanmamın dışında birkaç kez konferansa bir kez de kitap fuarına davet edildim ama hepsi kısa süreli kalışlardı. Böylesi Atina geçişlerinin birinde Kavala’daki şiir festivali dönüşü Arap şairlerin peşine takılıp Theodorakis’i ziyarete gitmiştim. Theodorakis’in pencere kenarında, ardında Parthenon ile görkemli görüntüsü ve onca erkek şairin arasında bir uzaylı olarak oturan bana muzip göz kırpışı belleğimden hiç gitmeyecek. Atina ve Theodorakis, bir kartpostal gibi. Bir keresinde romantik bir hikâye sayesinde Anna’nın Atinalı erkekler konusunda verdiği brifinge aldırmadan bana aynı apatmanda kalan annesiyle köşe kapmaca oynatan Bay Atinalı’ya kanmış ve bir süre kalbimi çarptıran şehir olmasına izin vermiştim. Anna’ya telefon edip aşk cephesinde her şeyin yolunda gittiğini söylediğimde dahi bana inanmamış ve evin her köşesini araştırmamı, bir yerde saklanan bir başka kadın filan olabileceğini söylemişti. Ona göre Atina’nın erkekleri dünyanın en başarılı yalancılarıydı. Öyle güzel yalan söylerlerdi ki asla anlayamazdın. Sonunda Samos adasına gidecek gemiye binmek için evden çıkarken elimizdeki plaj hasırlarıyla bir ‘Türk gelin adayı’nın imasıyla dahi olay çıkarabilecek anneyle asansörde korkuyla açılan gözler karşılaşması yaşamıştık. Muhteşem Yunan adalarındaki şirin günler geride kalınca susan telefonum, Bay Atina konusunda Anna’nın saptamasının ne denli geçerli olduğunu bana maalesef kanıtlamıştı. Atina şimdilerde biraz da Panos Trigazis’tir benim için. Synaspismos Dış İlişkiler Sorumlusu Trigazis’le uzun yıllar önce Dikili Festivali’nde başlayan dostluk keyifli Atina saatleriyle sürüp gitmekte. Trigazis, gerek parti adına kendi yaptığı davetlerde gerekse “Panos, birkaç gün için Atina’dayım” telefonlarımı aldığında beni en iyi şekilde ağırlamak için hep seferber olmuştur. Onun sayesinde iyi bir Lord Byron etüdü yaptım diyebilirim. Lord Byron derneğinin yönetim kurulunda da olan Trigazis her seferinde beni dernek üyeleriyle buluşturduğundan mahcup olmamak için Byron okumaları yapmam elzem olmuştur. Geçen yaz gazetede Byron heykeli önünde fotoğrafımız bile çıktı. Panos, dernek başkanı, Lord Byron, güvercinler ve ben... Daha sivil, daha renkli bir Atina’yı tanımam ise Maria Sarri sayesinde olmuştur. Şehirleri en güzel aile, parti, işyeri vb. kurumlarla ilişkisi olamayan ruhu kanatlı sanatçılar yaşar. Ben de Maria sayesinde bohem ve anarşist mekanlarına dalmış oldum şehr-i Atina’nın. Aralık 2008’de, Atina’nın isyankâr çocukları sokaklara çıktılar ve dünyanın içine bir kıpırtı saldılar. Geçen Cuma ‘Atina’daki gençlik isyanı’ ile ilgili bir panelde konuşmacıydım ve Ece Ayhan’ın ‘Meçhul Öğrenci Anıtı’ şiirini okudum. Hareketin örgütsüz ve dağınık olduğu ve isyanın başarısız olduğu biçimdeki eleştirilere salonda bulunan bir 68’li şöyle bir yorum getirdi: “Ben 68’de Paris’teydim; orada da örgütlü bir şey yoktu ama hâlâ bütün dünya 68’den söz ediyor.” Atina’nın isyankâr çocukları bize en azından ‘Televizyonlarınızın önünde oturmayın; sokağa çıkın’, ‘Vitrinlere bakmayın, gökyüzüne bakın’ dediler. Az şey mi? Atina mı? O artık kalbimin tahtında oturuyor!",female
63,"Bugün neler kaçırdık yine? Peki bütün bir hayat boyunca kaçırdıklarımız? Hızla akıp giden zamanın peşinden koşarken unuttuğumuz, farkına varmadan kaç güzel anın yanından geçip gittik? Kaç özel an, daha biz hiç farkına varmadan yaşanacak bir köşede? Haberi okumuş, izlemiş olanlarınız vardır. Yeni bir haber de değil aslında ama zamanının bir önemi yok. Müziğin salt bir eğlence unsuru olarak algılandığı dünyamızı anlatıyor biraz da. Soğuk bir ocak sabahında bir adam Washington’da, bir metro istasyonunda 45 dakika boyunca Bach eserleri çalıyor. Bu sürede çoğu işlerine yetişme stresinde olduğu tahmin edilen 1.100 kişi keman çalan adamın önünden aceleyle geçip gidiyor. Üç dakika sonra orta yaşlı bir adam müziği fark edip yavaşlıyor ancak birkaç saniye sonra da aceleyle yetişmesi gerektiği yere, büyük ihtimalle işine gidiyor. Birkaç dakika sonra bir kadın adımlarına ara vermeden, keman çalan adamın önündeki kaba ilk bahşişini atıyor. Yine birkaç dakika sonra başka bir adam durup dinlemeye başlamışken saatine bakıyor ve yine aceleyle kendi yoluna koyuluyor. Kemancıya en fazla ilgi gösteren kişi üç yaşlarında bir çocuk. Annesinin çekiştirmelerine aldırmadan kemancının önünde durup dikkatle adamı inceliyor. Sonunda annesinin daha ısrarcı çekiştirmelerine dayanamayıp, zorla oradan ayrılıyor. Annesiyle gitse de, giderken dönüp arkasına bakmaktan kendini alamıyor. Bu çocuk gibi birkaç çocuk daha duracak oluyor ancak hepsi de ailelerince yürümeye devam etmek için zorlanıyorlar. Kemancı adamın çaldığı 45 dakika boyunca, sadece altı kişi duruyor. O da çok kısa bir süre için. Toplam yirmi kişi durmadan, adımlarına devam ederek, para verip, gidiyor. Kemancı çaldığı süre boyunca toplam 32 dolar kazanıyor. Çalmayı bitirdiğinde kimse onun durduğunu fark etmiyor, kimse alkışlamıyor. Hiç kimse bu kemancı adamın dünyanın en iyi keman virtüözü Joshua Bell olduğunu ve yaklaşık dört milyon dolarlık bir kemanla, şimdiye kadar yazılmış en karmaşık eserleri çaldığını anlamıyor. Halbuki Joshua Bell’in metro istasyonundaki bu konserinden iki gün önce Boston’da verdiği konser bilet ücreti ortalama 100 dolar tutuyor. Bütün bunlar; Joshua Bell’in metroda keman çalması, Washington Post gazetesi tarafından algılama, keyif alma ve öncelikler üzerine yapılan bir sosyal deney için kurgulanmış. “Sıradan bir yerde, uygunsuz bir saatte karşımıza çıkan güzellikleri görüyor muyuz? Durup onu takdir edebiliyor muyuz? Beklenmedik bir ortamda, bir yeteneği tanıyabiliyor muyuz?” Bu hikayeyle bu sorulara cevap almak istemişler. Dünyanın en iyi müzisyenlerinden biri, dünyadaki en iyi müziği çalarken, önünde durup, dinleyecek bir dakikamız dahi yoksa, başka neleri kaçırıyoruz acaba? Bu alıntı haber gündelik işler arasında, başımız önümüzde, görmeyen gözlerimizle, duymayan kulaklarımızla, aceleyle yürüyüp giderken kaçırdığımız güzellikleri yüzümüze vuruyor. Hayat değil, bu düzen bizi robotlaştırıyor. Çoğu insan kendini hayatın sürprizlerine kapamış. Küçük çocuk farkındalığını kaybettirmiş bir şeyler bize. Ne acı. Martin Luther King’in dediği gibi «Kuşlar gibi uçmayı, balıklar gibi yüzmeyi öğrendik. Fakat bu arada çok basit bir sanatı unuttuk: insan gibi yaşamayı.»",female
64,"8 Mart gibi anma günlerini bir sorgulama/değerlendirme günü olarak gördüğümden, Türkiye’de CEDAW’ın kabulünden sonra geçen 20 yıllık zaman içinde gelinen noktaya ilişkin nasıl bir değerlendirme yapılabilir diye düşündüm. Tam bir bilanço çıkarmaya ne yerim müsait; ne de böyle bir niyetim var. Bir kaç noktayı vurgulamakla yetineceğim. 1-Biliyoruz ki, her yıl olduğu gibi bu yıl da toplantılar, konuşmalar, araştırmalar, sayılar dökülecek ortaya. Çoğu da ah vah edilecek gerçekler olacak. Ama, sonra yine her yıl olduğu gibi hepsini bir yana koyacağız; çünkü hayat ve ülkenin gerçekleri daha fazlasına izin vermeyecek! -Örneğin KA-DER, Meclis’ten hükümete, oradan valilere belediye başkanlarına kadar “kadınsız” yönetimleri ortaya koyuyor ve kadın-erkek eşitliği açsısından Türkiye’ye “sıfır” veriyor. 26 bakandan biri, 81 validen biri, 103 rektörden beşi kadın mesela... Bir başka araştırma, künyelerinde 147 erkeğe karşın 27 kadının yer aldığını söylemekte; genel yayın yönetmeni olan kadın sayısı ise, vali gibi, bakan gibi yalnızca 1... 625 şirkette üst yönetimde kadın oranı yüzde 11; beş yıl önce de aynıymış! -Bunlar, olumsuzlukların en konuşulan yanları. Ya, yüzde 20’lerde kalan kadının işgücüne katılma oranı! Ya, çalışan kadının yarısının sigortasız çalışıyor olması! Ya, çalışan kadının üçte ikisinin kazandığını kocasına vermesi! Ya, güvencesiz, ya düşük ücretli işlerde yoğunlaşan kadının yaşadığı geçim sıkıntısı, işten atılma korkusu, sırtlandığı yorgunluklar! -Veya, aile içi şiddetin boyutları! Son yıllarda kentlerde sokak ortasında öldürülen kadınlar! Ya da şiddetin boyutları bilinirken sayısı bir türlü 50’yi, 60’ı geçemeyen sığınma evleri! Peki, ya, sığınma evinden sonra gidecek yeri, geçinecek parası olmayan kadınların umutsuzlukları! 2- Tüm bunlar tek bir şeyi gösteriyor; bu toplumda kadın-erkek eşitsizliği çok boyutlu ve toplumsal bir gerçeklik... Bu gerçekliğin ortaya çıkmasında iki temel bariyeri gözden ırak tutmamak gerekmekte. Birincisi, erkek egemen toplumun sosyo-kültürel yapısı, ötekisi de kapitalizmin insana aldırmayan ekonomi politikaları. İkisi bir araya geldiğinde ise, kadın adına olumsuzlukların katlanması kaçınılmaz. Türkiye’de olan da bu! 3-Eşitlik politikalarının erkek egemen kültürde kabulünün zor olduğunu biliyoruz. Modernleşme gereği olarak kabul edilse bile, -Türkiye’de olduğu gibi-hayata geçmesi için gereken adımları atmakta direnildiği açık. -Bu direnç nedeniyle, eşitlik politikalarının ancak indirgemeci bir yaklaşımla ele alındığını görmekteyiz. Yani yasal bazı düzenlemeler açısından bile ayak direnilmekte, uygulanan politika ise, eşitliğin gelişiminden çok, kadın açısından bariz bazı mağduriyetlerin giderilmesi yönünde olmaktadır. 4- Bu noktada eşitlik politikalarını biçimlendiren siyasal iktidarları da unutmamak gerekiyor. Örneğin, bugün eşitlik politikalarının daha indirgemeci bir nitelik kazanmasında 2000’li yıllarda iktidarda olan AKP hükümetlerinin payını görmemek mümkün değil. AKP muhafazakar söylemi ve uygulamalarıyla erkek egemen toplumun geleneksel değerlerine sahip çıktığını her fırsatta ortaya koymaktadır. Benimsediği ekonomi politikaları da, kapitalist dünyaya eklemlenmekten öte değil. Dolayısıyla 90’lı yıllarda bir parça güç kazanmaya yönelen eşitlik politikalarının, cinsiyet eşitliğine ihtiyaç duymayan, kadını geleneksel rolü içinde görmek isteyen bir siyasal iktidar elinde güçlenmesini değil, irtifa kaybetmesini bekleyebilirsiniz ancak. Görülen de bu! KSGM’nin el attığı alanların giderek toplumsal cinsiyet eşitliğinden uzaklaşıp, kadının aile içindeki konumuna kayması, kadın ve aileden sorumlu bakanlığın Aile ve Sosyal Politikalar Bakanlığı’na dönüşmesi ne demektir? -İsterseniz, 4+4+4 diye bilinen yasa teklifini de bunlara katabilirsiniz! 5- Sorunun ekonomik yanına gelince, istihdam artışından kopan büyüme, esnekleşmeden medet uman çalışma yaşamı, maliyet hesabında kısılacak tek faktör olarak ücreti gören iş dünyası, vergi toplayamadığı için sosyal harcamaları kısmaktan başka bir şey yapamayan, sosyal devleti “adı var kendi yok” dönüştüren devlet anlayışı gibi, söylenecek çok şey var. 6-Bir ülkenin gerçekleri bunlar olunca, ne yazık ki, kadınlar için umutlanacak fazla şey olmadığını da bilmek gerek. Çünkü; -Sosyo-ekonomik politika ve yetersizliklerin eşitlik politikalarını şu veya bu şekilde etkilediği bir gerçek; -Toplumsal eşitsizliklerin büyük olduğu ülkelerde cinsiyet eşitsizliğine ilişkin politikaları değil, duyarlılıkları bile arttırmak mümkün görünmemekte; -Tüm bunları ve daha geniş bir çerçeve içinde ele almayan feminizmin, belli kesimdeki kadınların dışına çıkması, büyümesi de mümkün değil. Bunları böylece daha kaç yıl sayıp dökeriz, orasını bilmiyorum. Ama olumlu gelişmeler ne zaman ve nasıl olacak diye düşünüldüğünde, kadınların kendi meseleleriyle toplumsal meseleleri bir arada düşünmeye başlamalarından başka bir şey aklıma gelmiyor.",female
65,"Unuttuğun şeyler... Ankara 1984... Bir ağustos günü... Kardeşim annemin yatağında uyuyor. Kocaman uzun bir yaz günü var önümüzde. Bakkaldan aldığım beyaz peynir kalıbından küçük parça kesip, yıkıyorum. Yıkanmadan sofraya konmaz, annem çok kızar. Aslında yaptığımız hiçbir şeyi görmüyor ama yine de içim rahat etmez. Bulaşıkları iyice durulamazsak kanser yapar mesela. Bardakları iyice yıkamalıyım. Domatesleri, annemin yaptığı vişne reçelini ve zeytinleri koyuyorum tabağa. Zeytinleri de yıkıyorum. Kardeşim uyanana kadar çamaşırları asmam gerek. Ama balkondaki ipleri silmeden çamaşırı asarsam iplerdeki kir çamaşırlara geçer. Olmaz! Kardeşim uyanmadan balkonu da yıkamalıyım. Kahvaltımızı balkonda yapalım. Sonra sokağa çıkar oyun oynarız. Bulaşıkları annem gelmeden yıkarım nasılsa... Hemen yapmasam da olur... Kardeşim 8 yaşında ben 13... (17 Ağustos 1984 tarihli gazetelerden: Genelkurmay Başkanlığı’ndan yapılan bir açıklamada, ‘15 Ağustos 1984 gecesi bir grup teröristin Siirt’in Eruh ilçesindeki Jandarma karakol binasına karşı bombalı ve silahlı saldırıda bulundukları ve saldırı sonucunda 1 jandarma erinin şehit olduğu 6 er ve 3 sivilin yaralandığı bildirildi.) *** 1991 Berlin... Kasım... “Güzel kardeşim... Sana gelirken sokaklarda satılan Berlin duvarı parçalarından getireceğim mutlaka. Ama hakikaten Berlin duvarı mı yoksa herhangi bir beton parçası mı emin değilim. Sen yine de bir kenara koyar, çoluğuna çocuğuna gösterirsin. Kasımda Berlin nasıl soğuk oluyor anlatamam. Gönderdiğin mektuba ve karikatürlere bayıldım. Dershaneyi aksatmıyorsun değil mi? Üniversiteye girebilmen çok önemli. O yüzden şimdiden çok çalışmalısın. Annemle çok fazla tartışmamaya özen göster. Bugünlerde ister istemez bütün dikkati senin üzerinde. Ben onunla telefonda konuşuyorum zaten, sen hiç merak etme. O da sana karşı daha anlayışlı olacağını söyledi. Ayten teyzelere çok selam söyle. Bu arada Nurettin askere gitti mi?” Ben 20 yaşındaydım kardeşim ise 15... (28 Kasım 1991 tarihli gazetelerden: Üç ilde PKK terörü: Adana’da polis otosu tarandı, Şırnak’ta 2 er öldürüldü, İstanbul’da 9 patlama.) *** İstanbul... 2005 Nisan... Kardeşim iki yıldır evli bir kadın... Benim kızıma yarı annelik yapıyor. Kızım ise iki buçuk yaşında bir melek. Teyzesine çok düşkün... Ben çok çalışıyorum. Bir yandan dergi bir yandan gazete... Bu akşam yine geç çıkacağım işten. Teyzesi acaba kızıma bakabilir mi? Yıllar nasıl geçiyor... Kardeşim şimdi 29 yaşında, ben 34... (15 Nisan 2005 tarihli gazetelerden: Türk ordusu Şırnak ile Siirt arasında Besta Dağı’nda PKK’ya karşı düzenlediği operasyonlarda 21 PKK militanını ölü olarak ele geçirdi.) *** İstanbul... Ağustos 2011... Kardeşimin oğlu Can kucağımda, terastan yıldızları ve arada bir geçen uçakları seyrettik gece boyu. “Uzak yerlere mi gidiyolar?” diye sordu. “Evet, uzak ülkelere, uzak şehirlere” diye yanıt verdim. “Dondurma vericen mi bana, kornet vericen mi?” diye sordu sonra, suratıma yapıştırıp burnunu. “Vericem” dedim. Gıdıkladım onu. Kıkırdadı. O kıkırdayınca ben da kıkırdadım. Annesi geldi sırada. “Sen kaç yaşında olacaksın 30 Ağustos’ta Can, söyle teyzene” dedi. Küçük parmaklarıyla gösterdi: “3 yaşındayım ben 3...” (18 Ağustos günü Hakkâri Valiliği’nden yapılan yazılı açıklama şöyle: “17 Ağustos 2011 günü sabah saatlerinde Hakkâri-Çukurca karayolunun 12’nci kilometresinde askeri konvoyun geçişi sırasında PKK terör örgütü mensuplarınca yola döşenen 4 ayrı patlayıcının infilak ettirilmesi neticesinde 11 askerimiz şehit olmuş, 14 askerimiz yaralanmıştır. Bölgede güvenlik birimlerince başlatılan operasyonlara devam edilmektedir.“ ) *** Can yoktu... Kızım yoktu... Kardeşim yoktu... Ben 40, kardeşim 35, kızım 9, Can 3 yaşındayız bugün... “(...) Barış sımsıkı kenetlenmiş elleridir insanların sıcacık bir ekmektir o, masası üstünde dünyanın. Barış, bir annenin gülümseyişinden başka bir şey değildir...” (*)",female
66,"Sevgili İstanbul, Sen bu mektubu okurken ben çok uzaklarda olacağım. Oturup başka bir şehrin kahvesinde ya kafamı dinliyor ya kafa patlatıyor olacağım. Belki de binip bisikletime kentin rüzgarına karışacağım. Ama matkap sesleri olmayacak. Kaldırımlar, yollar delik deşik edilmeyecek. Kaldırım diye bir şey olacak bir kere. Yayalar kaldırımları kullanıyor olacak ve kaldırımlar bir insanın bile zor sığdığı küçüklükte de olmayacak. Senin sokaklarında matkap, korna, küfür sesleri yükselirken ben sokak müzisyenlerinin huzursuz edilmediği, sanata ve sanatçıya saygı duyulan, heykellerin yıkılmadığı, edebiyata yasakların getirilmediği bir yerde olacağım. Bir yandan haberlerini alacağım ama sana belli etmeyeceğim. Mesela Eva Ensler'in, Vajina Monologları'nı tiyatroya taşıyan bir yönetmene burada bir kaymakam karışamayacak. Bu oyunu sadece isminden dolayı ahlaka aykırı bulduğunu söylemeyecek. Tabii buna cevap olarak da hiçbir yönetmen ""Ben de 'kaymakam' kelimesini heceleyerek, ahlaka aykırı bulduğumu söylerim!"" diye bir cevap veremeyecek. Buraya da bayram gelecek ama ölüm haberleri almayacağız. Öpüşen çiftler korkuyla değil, sevgiyle sarılacaklar birbirlerine. Ve onlara düşmanca bakmayacak kimse. ""Özgürlük sırtından vurulmuş yerde yatıyordu"" diye bir şarkı yapılmayacak, çünkü burada kimse sırtından vurulmayacak ve kimse özgürlüğe silah çekmeyecek. Elimde değil, karşılaştıracağım seni başkalarıyla. Ben gittikten ve bu mektubu okuduktan sonra sen, kaldığın yerden devam edeceksin bahsetmediğim güzelliklerin ve seni çirkinleştirmeye çalışanlarla hayata. Uzaktayken seni özleyip, yanındayken söyleneceğim. Yine de bazı anlarda, mesela sokakta yürürken ya da bir vapura bindiğimde, martı sesleriyle deniz kokusu birbirine karıştığında tek kelime edemeyeceğim. Hani hep gitmeli ya buralardan, tadı kaçtı ya hani… Gitmek için değil, kalmak için çok nedenlerimiz olacak artık. Sevgili İstanbul, Sen bu mektubun sonuna geldiğinde, ben kim bilir ne yapıyor olacağım, sen hiçbir zaman bilmeyeceksin. Daha da kötüsü merak da etmeyeceksin. Her şeye rağmen , seni kirleten, yaşanılmaz bir yer haline getirmek için ellerinden geleni yapan bunca insana rağmen seni düşünmeden, sevmeden edemeyeceğim. Bir vapur gibi beklediğini hayal edeceğim senin bir iskelede. Her gün aynı saatlerde, genelde aynı insanların bindiği vapur seferleri vardır. Ve seferlere her seferde karışan başka insanlar, başka hikayeler… Ben de bir gün kalabalığın arasına karışacağım. Bir daha çıkmak istemeyeceğim. Sevgili İstanbul, İnan kendin kadar güzel insanlarla yaşayabilmeni en senin kadar ben de istiyorum. Sen de bazen içten içe, içine eden bu insanlardan kurtulduğun bir hayatın ne kadar yaşanılası olduğunu hayal etmiyor musun ?",female
67,"Lazımsa, uyu sen şimdi! Uzun zamandır kalabalık bir sofra kurmamıştım. İnsan bir parça telaş ediyormuş, pratikliğini kaybediyor, hamlıyormuş meğer... Dün akşam... Nihayet hepsi geldiler... Tam vaktinde çaldılar kapımı. Bütün konuklarım tamamdı. Masanın etrafında oturup mırıl mırıl sohbet etmeye başladılar. Epeydir görüşmemişiz. En son neler olup bitmiş, güzel güzel anlatmaya başladık birbirimize... Aralarında New York’tan yeni dönmüş bir çift arkadaşım var... Özlemişim taş taş, şehri... “Çok soğuktu ama çok” diyorlar... Diğer bir arkadaşımsa evinde aylar süren tadilat çalışmasından sonra iç mimara nasıl olup da hâlâ sabredebildiğine şaşırıyor... İşler, çocuklar, kış üzerine konuşuyoruz... “Sen ne yapıyorsun” diyorlar... “Baştan başlıyorum” diyorum... “Üniversite notlarımı, eski filmleri, kitapları bir daha okuyorum. Günlük okumak gibi olmuyor. Bir kitabı okurken neden tarihte satırın altını çizdiğimi anlamaya çalışıyorum. Çoğu güzel satırlar. Belli ki kelimenin, cümlenin görkemine, fiyakasına kapılmışım yaşlarda. Ama şimdi bir kez daha okuduğumda ‘vay be, doğruymuş meğer’ diyorum.” Gülüyorlar... Ne güzel... Bu işte... Bu kadarcık bütün istediğim. Çekişmesiz, kavgasız, sitemsiz, Allah aşkına hesapsız kitapsız, şüphesiz, yalansız bir dost sofrası... (İnsanlara ne kadar anlam yüklüyorsun böyle diyor bazıları. Evet çok yüklüyorum. Birini, bir şeyi sevdik mi hakkını vermeyelim mi?) Mutluyum... *** Arkadaşımın babası masanın başköşesinde... Türkiye’de televizyonculuğun duayeni. Çamlıca’daki antenlerin, başlangıcın, hepsinin mimarı... Genç müzisyen arkadaşlarım da geliyorlar sırada. Birazdan güzel şarkılar okuyacaklar. Ama TRT yıllarındaki denetim anılarını dinliyoruz önce... Sansür, küstürülen sanatçılar, icracılar... Yıllar geçip gidiyor işte... Masadan kalkıp, koltuklara geçtiklerinde eski şarkılar başladığında herkes dalıp gidiyor bir yerlere... Kimi Ankara’ya kimi Londra’ya... Arkadaşımın annesine bakıyorum. Gözleri dalmış... Halıda bir motife bakıyor. Elini tutuyorum... Gülümseyerek yüzüme bakıyor... Kolumu okşuyor... “Teşekkür ederim, güzel kızım, ne güzel bir gece oldu bu” diyor.. Mutluyum... *** Birazdan gidecekler... Oysa gitmeseler. Oysa kapanmadığım, uyanıkken uyumadığım bir bu.. Oysa herkes öyle (benim gibi) değil mi? Eski kitaplarımdan biri bak tam karşımda... Atilla Atalay’ın... “Kişi Başına Bir Yalnız“ kitabın adı.. Diyor ki: “Kendi yazdıklarımı perdede, ekranda, bir yerde izlerken uyuduğum oldu. Ağlarken biri, başkası, hayatının en önemli zaferini anlatırken, sevgi sözcükleri söylerken çok insanı aniden uyuyup üzdüm ben... Oysa sadece eksik uykularım var benim. Birkaçı güzellikten olmuştur belki. Bir çift göze dikip de kendiminkileri hiç kapayasım gelmediği, sevdiğim bir kitabı bitirmek için, ustamı dinlerken ya da olup biten puştlukları unutmayayım diye uğraşırken eksik kalmıştır. Öbürkülerini boşver ama. Seninkiler eksik kalmasın. Adam olmamakla, kurtlar sofrasında yerini başkalarına kaptırmakla, çaldırmakla, fakir kalmakla, yalnız ölmekle korkutmasınlar. Lazımsa yani, uyu sen şimdi... Unutma ama uyu... Ondan anlattım ben bunları...” *** Misafirlerim gitti. Evi havalandırdım. Bardakları kuruladım. Yerlerine kaldırdım. Tozları aldım. Her şey yerli yerinde. Buz gibi hava evin içine dolmuştu... İstanbul’a baktım pencereden... Biraz puslu da olsa ışıklar içinde İstanbul... “Adam olmamakla, kurtlar sofrasında yerini başkalarına kaptırmakla, çaldırmakla, fakir kalmakla, yalnız ölmekle korkutmasınlar seni” dedim kendime... Uyumaktan korkma... Ya çok canın acıyınca uyursun Ya da çok korkunca uyuyamazsın... Ama korkunun bittiği yer var ya... İşte deliksiz uyku orada... Ve biliyorsun, korkunun ecele faydası yok ki... Uyudum.. *** Suni gözyaşı ampulleri! (Bugün müthiş bir hayranlıkla takip ettiğim Elçin Gören’in bir yazısını paylaşacağım sizinle. Gıptayla!! Bayılarak!! Ona da sürpriz olacak bu! Elçinnnn ne güzel yazmışsınn, ne güzel...) Doğduğunda neden ağlar bebekler düşündün mü bunu? Ruh bedene girdiği için/Yeni sınırlarına alışamadığı için! Cümlelerini sürdürdü... Bir kitabın sayfa aralarında geziniyormuşum gibi parmaklarımın üzerine yaslanıp gözlerimi kapatarak içimden tekrar ettim! Ruh yeni sınırlarına alışamadığı için. Mademki konu ruh’a gelmişti; Pekâlâ uçlarımı düşünebilirdim! Yabancı yollarda sarp bir kayalık gibi aniden beliren, yolun bittiği yerde tek ayağımın üzerinde durabileceğim kadar az/sıkışık yerler bırakan sınırlarıma baktım. Kendimi getirip bıraktığım köşeleri numaraladım. Uç! Kelimesinden anladıklarımı saydım. Hangisinden yana olacağımı, önce zamana bıraktım... Sonra dayanamadım! Biri kanat diyordu diğeri sınır, bir diğeri 0.5 0.7 0.9! Ve mümkünse Tombo! Dönüp yeniden hayata bakarken bu yıla dek akan gözyaşlarımı topladım! Çocukluğumdan beri çekirdekleri ağzımda biriktiremezdim. Düşümde durmazdı düşlediklerim. Kalbimde birikince acı, bir yol bulup sokağa çıkardı usul usul! Bu yıl birdenbire çekirdekleri biriktirdim ağzımın içinde, düşlerim olduğu yerde kaldı. Kalbim kırıklarını çatlasa da içinde sakladı. Büyümek mi oldu yoksa? İçimde bir büyümek! Geniş beyaz bir verandaya açılan aralıklı bahçe kapım vardı eskiden. Gerçek olsa delirirdim sevincimden! Biliyor musunuz bu yıl bazı günler, düşümün yarattığı verandaya götürecek araç kapıda olsa yatağımdan çıkaramazdınız beni! Gözümü açamadığım umutsuz uykularımdan kaldırmazdı sesiniz elçin’i! Yine de ağlamadım hiç! Kaç defa olduğunu sayabilirim ancak lüzum yok. Çünkü siz gelmeden ben zamanın tozunu kaldırıp olup bitenlere göz ucuyla baktım. Yüzümü güldürmek için var edildiğini anlatanların sözlerini, ruhumun ses bankasından çekip oynattım. Harfler aynıydı da sözcükler başka! Masa örtüsünü bir ucundan çekip her şeyi yerlere seren kıyımsız bir hareket gibi, insan yaşamı bazen tek bir sözle dağılıyordu işte öğrendim! Şimdiye dek hiçbir gidişi izlemedim. Biliyor musunuz ben kimsenin sırtını görmedim! Eros’un oku bu yıl aklımı hedef almıştı, komik bulacaksınız belki ama bazen başımda bir elmayla gezindim! Dev dişli bir tarağı, dağlar, göller, vadiler, bulutlar ve insan suratlarına değdirdim. Bu yıl asla söylemem dediğim ne varsa söyledim! İş hayatımın en çarpışmalı günlerini, aşkın İtalyan sözcükleriyle/yemekleriyle dolu gecelerini, aile bağlarının en sağlam kelimelerini geçip şimdiye geldim. İçimden herkesi kaydırıp filikasına bindirdim. Artık pupa yelkenim! 2011’in son günlerinde sağ gözümde bir şey çıktı, minicik beyaz bir kabarcık! Pelerinimle uça uça doktora gittim. O kadar minicik bir şeyi görüyorsam gözümde bir sorun olduğunu söylemek mümkün değildi!/İnsan gözbebeğine özen göstermezse neye karşı hak ettiği alakayı gösterebilirdi ki ?/ Hemen başka bir doktor buldum tabi! Gerekli ilgi sağlandığında sıra reçetemdeki ilacın kullanım amacına gelmişti. Tek dozluk suni gözyaşı damlalarım; ‘Gözyaşı filmimin düzenlenmesi’ için kullanılacaktı! Size /ve en çok kendime/ yeni yıl için bambaşka bir yazı yazmayı planlamıştım. Ta ki bu nedenle ayna karşısında kirpiklerimi tutana dek! Ne demiştim; İçimden herkesi kaydırıp filikasına bindirdim! Şimdi gitmeliyim. Daha ruhum yeni sınırlarına alışacak! ‘Amazon’ eteğimle yanınızdan ve yeni yıldan geçeceğim. Bütün bunlar olup biterken bir köşede sessizce ‘gözyaşı filmimi’ düzenleyeceğim. Bir yıla veda ederken; Öptüm öperim/ Sonra yine gelin elçingören / 31 aralık 2011 / 03:44 Atina/İstanbul *** Aslında ufak mutluluklarımız var. Çayımızı içip, bittiğinde yeniden demleyebiliriz.",female
68,"Her ne kadar bekleniyor olsaydı da Kıbrıs’taki seçim sonuçlarına ben de çevremdeki herkes gibi üzüldüm Güncel politika ile ilişkim biraz gariptir. Hayatımda hiçbir partiye üye olmamış, hiçbir parti organında çalışmamış olmama rağmen biri Türkiye’de (ÖDP), diğer ikisi Kıbrıs’ın iki tarafında ( YKP ve EDİ), üç partiden milletvekili adayı oldum. Partilere üye olmak başka, ülkeye ve dünyaya karşı sorumluluk duymak başka diye düşünürüm. Bütün bu adaylıklar seçilme riski taşımayan adaylıklardı. Üçü de baraj-altı partisi... Diğer türlüsünü düşünemiyorum zaten. Kıbrıs’ın her iki tarafında da seçmenin partiler ve milletvekilleri ile ilişkisi benzerlik taşıyor. Güney’de eski öğrencilerimin bir kısmı milletvekili asistanı oldular ve inanılmaz şeyler anlatıyorlar. Seçmenler en ufak sorunları için bile milletvekillerinin kapısını aşındırıyorlarmış. Çocuğuna ayakkabı alamadığını söyleyip ayakkabı isteyen bile çıkmış. Bu milletvekili bürolarında, sürekli yurttaşların gündelik sorunlarına çözüm bulunuyormuş. Güney’de en çok önemsenenlerden biri Savunma Bakanlığı... 18 yaşına gelir gelmez bütün erkek çocuklar hemen askere alınıyor ya; oğlum daha rahat bir yere gitsin; eve yakın olsun meselesi önem kazanıyor. Seçmenlerin oy yönelimlerinde öyle sanıldığı gibi Kıbrıs sorunu çok başat değil. Belki bazı dönemlerde politik sorun biraz daha öne çıkabiliyor. Ben bu güncel politika meselelerinden, güç savaşlarından, politik dedikodulardan özellikle uzak dururum. Neresinden bulaşırsan kirleniyorsun çünkü. İlgilenmediğim için ayrıntılarını bilmem. Arada kulağıma çalınır sadece. Hayattaki en önemli kurumsal politik aidiyetim, üniversitedeki öğrencilik yıllarımdaki KÖGEF (Kıbrıslılar Öğrenim ve Gençlik Federasyonu) üyeliğimdir. KÖGEF, Sovyet çizgisi solu takip eden, Türkiye’deki İGD (İlerici Gençlik Derneği) ile bağları olan bir hareketti. Gün geldi KÖGEF, Kıbrıs’ın kuzeyinde hükümet oldu. Genel başkanımız Mehmet Ali Talat, Cumhurbaşkanı, Sekreterimiz Ferdi Sabit Soyer, Başbakan. Yönetim Kurulumuz, Bakanlar Kurulu ve milletvekili filan oldular. Bir arkadaşla oturmuş eskilerden konuşuyorduk. Bilmem hangi arkadaşımız başsavcı olmuş, bilmem kim nerenin başkanı... Eski KÖGEF’in her biri “baş” olmuş. “Ben de memlekete başbelası oldum. En iyisi bu...” dedim. Başbelalığı öyle seçimle filan kazanılıp kaybedilmiyor üstelik! Arkadaşlarımın bir dönem böyle hükümette olmuş olması bana farklı bir duygu vermiştir kuşkusuz ama aynı oranda da yabancılaştırmıştır. Burada bir kimlik kayması oluyor tabii. Yine de zor dönem arkadaşlıklarının değeri başkadır. İnsan her şeye rağmen sevilip kollandığını bilir. Bir itirafta bulunayım: Bir keresinde arkadaşlarımın hükümette bulunmasından istifade ettim. Kitabımın tanıtım kokteyli için İstanbul’a gidecektim ve uçakta yer bulamamıştım. Kardeşim akıl verdi: “Acil durumlar için bakanlıklara ayrılan yerler vardır. Ulaştırma Bakanı’nı ara” diye... Ben de aradım ve sekreter hemen sorunu çözdü. O gün İstanbul’da yaşayan oğluma telefon açtım: “Hazar, geliyorum. Ulaştırma Bakanı’na telefon ettim bilet sorunu çözüldü” diye. Oğlum güldü ve “Yaa, anne. Sen uçakta yer bulamayınca Ulaştırma Bakanı’nı mı arıyorsun? Ben de Maliye Bakanı’nı arayayım bari... Annem yeterli para göndermiyor” diyerek taşı gediğine koydu. Her şeye rağmen Kıbrıs’ın her iki tarafındaki seçim dönemleri barışa ilişkin umutlarla ilgili dönemlerdir. Bu konuda görünen köy kılavuz istemiyor. Her şeyin daha da zorlaşacağı ortada... CTP’nin verdiği düşkırıklıkları, kifayetsizliği başka, bu başka... Şu günler İstanbul’dayım ama geriye dönünce coğrafyanın duygusunun bile değiştiğini göreceğimden eminim. Kıbrıs’ın kuzeyinde çok korkunç, çok karanlık dönemler anımsıyorum. Ergenekon belgelerinde de bunların bir kısmı görülüyor ve belgelerin işaret ettiği parti, maalesef yeniden iktidarda. Bir yandan buna kaygılanırken bir yandan da kuşağımın muhalefette olması bana daha sahici ve özüne yakın görünüyor. Şu seçim sonuçları biraz arınma duygusu da vermiyor değil. Doğrusu, iktidar görüntüsüne bir türlü ısınamamıştım.",female
69,"Japonya’ya “Omiami” Kaygılı, korkulu bekleyişleri karşısında, “eğilerek” katılabilirim onlara Deprem karşısındaki akılcı davranışları ve metanetleri karşısında da “eğiliyorum”. Ama, doğanın gazabı büyük; orada tedbir alırsan, burada karşına çıkarım diyor. Burada da hepimize, “yeryüzü” karşısında eğilmek düşüyor çiçeği, doğayı seven, tevazuyu bilen Japon dostlar! Geçen gün Birgün’de Gaye Yılmaz, ne güzel yazdı; küresel ısınma felaketini bile, karbon piyasası yoluyla paraya tahvil etmenin yolunu bulmaya çalışan aç(ık)gözlülüğü! Meğer ormanların özelleştirilmesinden iki yönlü kâr bekleniyormuş. Onlara “bravo” diyenlerin epeyce çok olduğunu da tahmin edebiliyorum. Bunca acı karşısında bunca aymazlığı ve doymayan görünce, ancak bir masal anlatabilirim. Küresel köyün, “açık büfe hayatlar” masalını. Evrende bin bir çeşit yaşamın bulunduğu, güzel mi güzel bir yerküre varmış; adına da “yerküre veya yerköy” derlermiş. Toprakları, havası, suyu ile öyle güzel, öyle bereketliymiş gibi, insanlar çoğaldıkça çoğalmış, zenginleştikçe zenginleşmişler. Ama zenginleştikçe, birbirlerini de unutmuşlar, kendilerine hayat veren yerküreyi de. Varsa yoksa, daha fazla mal, mülk, daha fazla tamah olmuş. Bir gün gelmiş, zenginlik artarken fakirlik de artmaya başlamış; açgözlülük büyüdükçe felaketler de büyümüş. Seller, depremler, kuraklıklar derken insanlar korkmaya başlamış. Köyün bilgeleri toplanmış; kimi kuzeye gitmiş, kimi güneye; kimi toprağa bakmış, kimi gökyüzüne. Sonunda bir araya gelmiş ve demişler ki; etrafımızdaki her şey ağlamaklı. Toprak ana, orman, sular, dereler konuşmuşlar, “insana can verdik, insan bizim canlı olduğumuzu unuttu; insanı doyurduk, doymazlığı bizim canımızı almaya başladı; bu doymazlığa bir dur demezseniz, bize de, size de hayat kalmaz”. Bilgeler, köyün efendilerine de, köylülere de bir bir anlatmışlar topak ananın, ormanın, ağacın, suyun yaprağın dediklerini. Demişler ya, dinleyen olmuş mu? Ne gezer! Köy sakinlerinin büyük kısmı, zaten yoksul; biraz daha iş, biraz daha gelir beklediğinden, bunlar boş “laf demeye” hazırmış. Yoksul olmayanı da, her yerde karşısına getirilen “açık büfe hayatlara” imrenip dururmuş. Açık büfe hayatların, hem toprağın hem insanın “ahını” aldığını bilse de duymazlıktan gelir, aynı şeyleri ister, dururlarmış. Tabii bir de “köyün efendileri” varmış; “ağa -efendiler” ve “sandık-efendiler”. Ağa-efendiler; onlar kirlenen suda, toprakta en çok payı olan açıkgözlermiş; öyle toprağa, suya bakacak cinsten olmadıkları için de, bilgeler konuştukça onlar vakit geç olmadan birkaç kuruş daha nasıl kazanayım diye hesap yapmaya başlamışlar. Heyelana karşı duvar, yangına karşı sigorta, ormana karşı da “yeşil” bahçeler yapmakta da kâr varmış. Nasılsa onların, (daha doğrusu paranın) yanında saf tutan “iş bitiriciler” ve “pr” lar epeyceymiş. Birkaç “felaket habercisine” karşı, yüzlerce “para-güç tellalı” varmış. “Sandık-efendiler” ise, köyün içinden seçilir, seçimle gelirlermiş. Bir gelen kolay gitmezmiş, ama olsun; seçim seçimdir. Bu efendiler de, yıllardır bu işin içinde olduklarından, neyi nasıl “idare” edeceklerini iyi bilirlermiş. Onun için, bir tarafta refah vaatlerini arttırmışlar, meydanlara sofralar kurup buyurun demişler; toprağı, suyu kullanmayı beceremeseydik, bu nimetleri görebilir miydiniz? Köy sakinleri başlarını sallamışlar; sandık-efendiler doğru söylüyor! Öte tarafta bilgeleri ve söylediklerini ufalamak için kimilerini yanlarına çekmiş, kimilerinin itibarını yok etmiş; kimilerini de birbirine düşürmüşler. Öyle ki, kendilerini savunmak durumuna düşen bilgeler, neyi savunduklarını bile unutur olmuşlar. Sesini kısamadıkları da varmış tabii; ama onları susturmanın yöntemini de bilirmiş efendiler; “görmezlikten gelmek”. Duyma, konuşma, ne söylese yanıt verme; hepi toplu bir avuç münafık; duyulmazsa birgün nasıl olsa susar! Zaten “sandık- çanak” günleri yakınmış; bu varken, hiçbir şey uzun boylu maya tutmazmış yerkürede. Herkes sandık-çanakla yatar kalkarmış. Heyecanlı da olurmuş sandık-çanak günleri. O gün, köy ahalisi büyük meydana toplanır; mahalle mahalle dizilir ve efendi olmak isteyenlerin onların önlerine gelmelerini beklermiş. Efendi adayları, boyunlarında sandık, ellerinde çanaklarla köylülerin önünde durur, en sevimli, en “babacan” halleriyle çanaklarını uzatır, oy isterlermiş. Yalnız erkek var sanmayın efendiler arasında; kadınlar da seçimlere girer; efendiler arasına katılırmış. Katılırmış, ama onlar da “babacanlık” yapmazlarsa efendi olamayacaklarını, en uygun rolün de “babacan-annecan” olduğunu bilirler, öyle davranırlarmış. Ama bu nasıl “annecanlıksa”, toprak ananın ağlayışlarını duymazmış! Zaten eğlence varsa, kimse ağlamaya kulak asmazmış. Öyle sessiz, sakin olmazmış sandık-çanak günleri. Adaylar ve destekçileri, tabii en başta ağa-efendiler yerkürenin sakinleri için şölenler hazırlar, hediyeler verir; eğlenceler düzenlerlermiş. En ilgi çekeni de, efendi adayları arasındaki bilek güreşi, masa tenisi gibi yarışlarmış. Bu yarışların en önemli özelliği, bir yandan yarışırken, öte yanda birbiriyle atışmayı sürdürmekmiş. Bu atışmalar, gerçekten eğlendirirmiş yerküre insanlarını; çünkü atış serbestmiş; insanlar da bu atışmalar sayesinde öğrenirmiş efendiliğin birçok hikâyesini. Öğrenirmiş de, ne olurmuş? Hiç! Her gelen, çok geçmeden sandık-efendisi olmanın kurallarını öğrenir, gerekeni yaparmış. Her neyse, efendiler ile insanlar arasında oynanan bu oyun herkesi eğlendirirmiş de, en çok, bir günlüğüne de olsa efendi olmak hoşuna gidermiş yerküre insanlarının. Ne yazık ki akşam olur, sandıklar açılır; oylar belli olunca da, efendi efendiliğine, köylü köylülüğüne dönermiş. İşte sandık-çanak günleri yaklaşırken, köyün kıyısında ortaya çıkan heyelan, sel, yangın korkusu sarmış herkesi, bir susmuş yerküre insanları; bilgelerin söylediklerini hatırlar gibi olmuşlar. Ancak durup düşünecek zaman bırakmamış ağa-efendiler ile sandık efendilerinin yarattığı cümbüş; bir tarafta “açık büfe yaşam” vaatleri, öte tarafta daha mütevazi menüler karşılarına dikilince, onlar da unutmayı tercih etmişler “doymazlığınıza son verin” diye çağıran toprak anayı, suyu, havayı, ağacı, ormanı. Taaaki! Taaaaaaki……...",female
70,"Geçen pazar gecesi feci bir yağmurun altında Tünel’den Taksim’e doğru yürüyordum. Şimşekler çakıyor, uzun süredir gördüğüm en büyük yağmur yağıyordu. İstiklal Caddesi neredeyse bomboştu. Anlaşılan, herkes bir yere sığınmış yağmurun dinmesini bekliyordu. Ben de bir yandan böyle bir havada dışarı çıkma gafletinde bulunduğum için kendime kızıyor, bir yandan da şemsiyemin kontrolünü kaybetmemeye çalışıyordum. Onu iki elimle sıkı sıkı tutmuş yüzümde patlayan rüzgara karşı bir silah gibi doğrultmuştum. Önümü falan gördüğüm yoktu. Körlemesine ilerliyordum. Sonra birden sancak tarafımda ufak tefek bir adam peydah oldu. İki eliyle kapişonunu tutarak şemsiyemin altına giriverdi. “Çok ıslandık. Biraz böyle gelsek” dedi dili biraz dolaşarak. Böyle çoğul konuşunca gayri ihtiyari yanında başka biri var mı diye baktım. Sonra anladım ki, arkadaş İngiltere kralları gibi kendinden ‘biz’ diye söz edenlerden. Ondan uzaklaşabilmek için bir iki zigzag yaptım. Nafile. Bana mısın demedi. Adımlarını benimkine uydurup şemsiyemin altında yürümeye devam etti. Bu adam sarhoş falan olabilirdi ama asla aptal değildi. Ben gözlerimi açıp “Hayırdır?” deyince omuzlarını silkti ve “Dolmuş değil mi? Ücreti neyse veririz” dedi. Güldüğümü görmesin diye kafamı çevirdim. Adımlarımı iyice hızlandırdım. Böyle bir müddet yürüdük. Sonra baktım olmuyor, “Ben sizi sağda müsait bir yerde bırakayım,” dedim. Pek memnun olmadı. Ama dolmuş değil mi? Kaptanın dediği olur. Gönülsüzce şemsiyenin altından çıkıp uzaklaştı. Eve gelip saçımı başımı kuruttuktan sonra oturup düşünmeye başladım. Böyle şeyler neden hep benim başıma gelir? Neden bütün sarhoşlarla deliler beni bulur? Bir keresinde Beşiktaş’ta bir meczup ‘Bir atkım bile yok’ diye bağırarak üstüme yürümüş ve bir öğrencimin benim için ördüğü kaşkolumu kapıp götürmüştü. Vermiştim tabii. Direnmenin anlamı yoktu. O, atkı istemek için gözüne beni kestirmişti. Tıpkı yağmur altında otostop yapmak için benim şemsiyemi seçen adam gibi. Kediler ve mendilci çocuklar da (ki bu ikisi tamamen aynı prensibe göre işler) önce bana gelirler. Eskiden Ankara’da Sıhhiye’de bir gözlemeci vardı. Önü hep sokak çocuklarıyla dolu olurdu. Ne zaman gözleme alacak olsam, bunlardan bir tanesi fırlayıp önüme dikilir, elimdekini isterdi. Onu verir, bir tane daha alırdım. Bir çocuk daha peydah olur, tamamen aynı sahne tekrarlanırdı. Bir keresinde, artık canıma tak etmiş olacak ki, ‘Vermeyeceğim’ dedim. O zaman bu çocuklardan biri, bana doğru uzandı ve kirli elleriyle gözlememi iyice bir mıncıkladı, ‘Yiyesin zaman şimdi’ dedi. Yüzüne bakınca, ona karşı hiç bir şansım olmadığını anladım. Gözlemeyi bankın üzerine bırakıp uzaklaştım. Bunları yazarken, aklıma ‘Tutunamayanlar’daki bir bölüm geliyor: hani Selim’in ‘kitabî’ biri olduğunu kabul ettiği şu meşhur tiradı: “Bana kitap kurdu, boş hayaller kumkuması, hayatın cılız gölgesi gibi sıfatlar yakıştırılabilir. Kitaplardan, yaşantılarım için yararlanamadığımı da yüzüme vurabilirsiniz. Ne yapabilirim? Kitap okumakla, manavın beni aldatmasına engel olamıyorum bir türlü. Manava inanmadığım halde beni aldatıyor namussuz.” Bu böyledir gerçekten de, manavlar hemen anlar yüzünüzden uyanık biri olup olmadığınızı. Ve her ne görüyorlarsa suratınızda, dolduruverirler çürük çarık domatesleri, elmaları, şeftalileri kesekağıdının içine. Sizin manava inanıp inanmamanız hiç önemli değildir. Manav sizi bilir. Üç kilometre öteden tanır ve ona göre davranır. Çünkü siz hayatı kitaplardan öğrenmişsinizdir. Başkalarını incitmekten korkarsınız. Onun için hep biraz ürkek bakarsınız. Efendimli, lütfenli konuşursunuz. Bir şey isterken ‘rica ederim’ dersiniz. Özür dilersiniz. Üstelik bazan gerekmediği halde yaparsınız bunu. Dalkavukluktan, ricacılıktan ya da kibarlık budalalığından değildir bu tavrınız. Öylesinizdir. Diğer çocuklar sokakta oynarken, siz evde kitapları okuya okuya böyle olmuşsunuzdur. Ona göre davranırsınız. Oğuz Atay’ın dediği gibi, kitap okumanız manavın sizi aldatmasını engellemez. Hatta bunu gerektirir. Ama bu iş çürük sebze meyveyle bitmez. Kimsenin farketmediği şeyleri görür olursunuz. Başkaları için görünmez olanlar size görünür. İşte zaman şehrin hayaletleri peşinize takılır; sarhoşlarla deliler, kedilerle mendilci çocuklar gelip sizi bulur. Zamanla buna alışır, yaşar gidersiniz.",female
71,"Birlikte yaşamaya başayan insanların en çok ihtiyaç duyduğu şeyin, hukuk ve adalet olduğuna kuşku yok. Adalet herkese ve her durumda lazım olduğu gibi, hukuk da birlikte yaşayabilmenin olmazsa olmazı. Tarih içinde hukuk ve adalet anlayışının değişmesi kaçınılmaz. Ancak, bunca deneyimden sonra anladığımız bir şey var ki, güçlerin eşit olmadığı durumlarda hukuk ve adalet diye bir şey de olmuyor; demokrasinin de omaması gibi... Ya da hukuk ve adalet anlayışı, gücü elinde tutanın belirlediği, biçimlendirdiği bir anlayış olmaktan öteye gidemiyor; yine demokrasinin keyfe göre tanımlanması gibi. Bu durum, modern zamanlarda da, bu zamanların öngördüğü hak ve özgürlüklere rağmen de, böyle. Evet, modern siyasetin en önemli kazanımlarının, hukuk ve adaleti insan hakları ve özgürlüklerine bağlamak, bu hakları güvence altına alacak ve insanların eşitliği fikrini var edecek bir hukuk sistemini var etmek ve bunu güvence altına alacak demokratik bir sistemi öngörmek olarak özetleyebiiriz. Bunu hayata geçirmek için devletin oluşumu ve biçimlenmesinde anayasal otorite, hukuk devleti, erkler ayrılığı, demokatik seçimler, insan hak ve özgürlüklerinin vazgeçilmezliği, yargı bağımsızlığı gibi birçok ilkeye ihtiyaç duyulduğu da biliniyor. Oysa modern siyasetin insanın eşitliği ve özgürlüğü üzerine inşa ettiği haklar sistemi, gerçekte var olan sosyal, ekonomik, kültürel eşitsizlikleri görmezden geldiği için yalnız bireyler arası ilişkilerde hukuk önünde eşitlik aksamakla kalmıyor, devlet toplum ilişkilerinin de dengesizleşmesini getiriyor. Güçlü devlet güçsüz vatandaş gibi. Toplumsal düzeydeki eşitsiz koşulların güçlü olanın, yani siyasal iktidarların otoriterleşmesini getirdiği de görülmekte. Bu koşullarda devletin hışmının otoritesine karşı gördüğü çevrelere yönelmesi kaçınılmaz gibi. Devlet derken, devlet ile iktidarda olanların birbirine karıştırıldığını da unutmamak gerek. Bundan en büyük zararı da yalnız hışıma uğrayan insanlar, fikirler ve çevreler değil, aynı zamanda hukuk ve adalet anlayışı, demokrasi fikrinin gördüğüne de kuşku yok. İşte yıllardır bu ülkede aksaklıktan kurtaramadığımız demokrasi... İşte bir türlü var edemediğimiz hukuk devleti... İşte hala yerlerde sürünen hak ve adalet anlayışı ve sistemi... İşte” iktidar-devletin” kendince zararlı bulduğu birilerine savaş açtığı olağanüstü dönemlerin bitmeyişi... Bugün de böyle bir dönemden geçmiyor muyuz? Örneğin, Kürt sorunu ve Kürt halkının istemleri artık tartışma ötesi olmak durumundayken, bu istemleri konuşmak, müzakere etmek gerekirken bunları dile getirenler tutuklanıyor. KCK üyelerinin tutuklanması yetmiyor, BDP’nin siyaset okulunda ders veren Büşra Ersanlı, Ragıp Zarakolu’ya kadar uzanıyor tutuklamalar. Hapishaneler düşünce suçluları, gazeteciler, öğrencilerle dolu. Ergenekon davasında utuklananların tutuklama süreleri 3 yılı geçti. Üniversite harçları azalsın diyen öğrenciler de, HES nedeniyle sokaklara dökülen insanlar da içeri alınmakta. Ordu mensubu olup da, ordu içindeki bu tür heveslerle yakından uzaktan ilgisi olmadığını söyleyen insanlar da tutuklanmakta, düşünmek/yazmaktan başka işi olmayan gazeteciler de. Buna karşın, bilgsayarlara dışarıdan yüklenen dosyalarla ilgili bilirkişi raporlarına aldıran yok. Deniz Feneri gibi bu ülkenin çok hassas olduğu ve Almanya’da dava konusu olmuş bir meselede dava açmak bile mümkün değil. Bir de, bunları yazıp konuşabiliyoruz diye, olağan haller ve demokratik koşullardan söz etmemiz, hatta ileri demokrasiy(miş) gibi yapmamız isteniyor. Oysa, bunca adaletsizlik gibi, YHSK’nun oluşumunu, yaptığı atamaları, özel yetkili mahkemeleri, görevden almaları ne yapalım! Örneğin, özerk kurumların birer birer özerkliklerini yitirmesine ne diyeliim! Örneğin, yasama organı zaten iktidarın elindeyken, bunun yetmeyişine, kanun hükmünde kararnamelerle, yasama organında ortaya çıkabilecek eleştirel sözlere bile yer bırakmadan yasama yetkisini ele geçirilmesini nereye koyalım! Örneğin, medyada zaten adamakıllı bir eleştiri ve muhalefet kalmamışken, ucundan dokunnaların bile “dokunan yanar” misali ayıklanmalarını nereye koyalım! Bir de ileri demokrasiymiş... Bir de hukuk devletiymiş... Tek bir gerçek var: Yetki, hep daha fazla yetki...Güç, hep daha fazla güç... İktidarın istediği bu. Ne yazık ki, bunları gerçekten dert eden ve topluma anlatmasını becerebilen bir siyasal muhalefet yok ortada. Toplumun temel ihtiyacı da burada.",female
72,"Oyuncaklarımızı yeni yeni terketmiştik. Saçımız, yüzümüz, bedenimiz, ruhumuz hepsi birbiriyle küsmüş, biz hepsine düşman olmaya başlamıştık. Zaman geçsin diye beklerdik. Öyle sabırsız, öyle törpülenmemiş, hiç kırılmamış ve kimseyi kırmamıştık ki... Hesaplamadan yola çıkar, nereye gideceğemizi bilmez, yolda karşımıza çıkan herkesi de arkadaş bilirdik. İnternetsiz, cep telefonsuz bir dünyayı paylaştık bu insanlarla. Onlarla aşık olduk, nefret ettik, ağladık, kahkahalar attık, sustuk, yürüdük, koştuk, düştük, durduk, öylece baktık, kaçtık, ne yapacağımızı bilemedik, ne yapacağımızı bildiğimiz halde yapmamız gerekenleri yapmadık, yemekler yedik, içkiler içtik, kustuk, filmler izledik, konserlere gittik, yolculuklar yaptık, kavgalar ettik, kıskandık, affettik, affedildik,dilekler tuttuk, şarkılar dinledik ve söyledik... Saçmaladığımız da oldu elbet. Hayatı biz onlarla karşıladık. Korka korka, büyük bir cesaretle... Şimdi biraz da bu yüzden onlara ve anlara dair her saçmalık bile öyle anlamlı geliyor ki... Eski dostlarla bir araya gelmenin keyfi bambaşka. Hele bir de onlar çocukluktan kalan emanetlerse, bu dostlukların yerlerini başka şeylerle, kişilerle doldurmanın imkanı yok. Onların yanında “şu” oldum, “bu” oldum diye böbürlenme, gibi yapma, kendini ispatlama çabası yok. Bir insanı tanıdığımız haliyle hatırlıyor, yıllar geçse bile hep ilk sevdiğimiz tavrıyla görüyoruz hep işte. Yıllar zamanın gölgelerini düşürmüş bile olsalar yüzüne, bizi kör eden bir bağ var aramızda. Zamanın meydan okuyamadığı şeylerin varlığına bu anlarda inanıyorum. Hayatı bazen dalgın bir Kadıköy yağmurunda, bazen cesur bir Beylerbeyi akşamında ya da karmakarışık bir Beyoğlu yorgunluğunda anlamaya çalıştığınız olmuştur onlarla. Oysa zamanın tanımları bugünlerden çok farklıdır. Çocukluk arkadadaşlarımız bizim oyuncaklarımıza, ilk sivilcemize, ilk karp çarpıntımıza ve kırıklığımıza şahit olmuşlardır. İlk aldatılmaların, yalanların bizlerde açtığı boşlukları görmüşlerdir. Düştüğümüz ya da oyuncağımız elimizden alındı diye ağladığımız zamanları da, bir başkası için gözyaşı dökmeye başladığımız anları da hatırlarlar. Şimdi sussalar bile onlar bizi avuçlarının içi gibi bilirler. Dostluklara aileden önemli saydığımız bir dönemi yaşamışızdır omuz omuza. Beraber kazanmayı ve kaybetmeyi öğrenmişizdir. Onlar bizi bizden iyi tanır, yaralarımızı bizden daha iyi ve daha çabuk onarırlar. En güzeli ise tek kelime etmeniz gerekmez. Hesabı kitabı olmayan, egosuz bir buluşma bu. Uykusuz gecelerin sabahına aynı koltukta vardığımız bu insanlar bir ilaç, bir vitamin gibi durmalıdırlar hayatımızın ilk yardım çantasında.",female
73,"Hani olur da birgün karşılaşırız diye çok kurmuştum kafamda. Gülümseyecektin uzaktan, birbirimize doğru yürüyecektik. Normal bir yürüyüş değil, koşar gibi. Öyle bir bakacaktın ki bana anlayacaktım sen de düşünmüş olacaktın bu anı önceden. Bozup bozup yeniden kurmuş, sinirli, huysuz bir yönetmen gibi beğenmeyip her seferinde başka şekilde kurgulamış, bu küçük için büyük zamanlar harcamış olacaktın. Gönül istiyor ki filmlerdeki gibi olsun böyle önemli anlar. Biraz yavaş ilerlesin herşey, arka fonda içimizi gıcıklayan bir müzik, hafif bir rüzgar olsun falan filan. Filmlerde insanlar doğru zamanlarda, doğru yerlerde, doğru cümleleri kurarlar ya hep bizim karşılaşmamız da öyle olmalıydı. Seni gördüğüm her yer siyah beyaz olmalıydı önce, sen rengarenk yürümeliydin bana doğru. Sonra karanlığa bürünmeliydi seninle aynı açıda olmayan herşey. Öyle olmadı. Düşündüğüm çoğu şey gibi bu da tasarladığım planladığım gibi gerçekleşmedi. Oysa neler anlatacaktım, nasıl sarılacaktım sana! Ah askerlik arkadaşım Kemal, deli Kemal, ne kadar zaman oldu bilmiyorum. Askerde değilim ki artık günleri saymıyorum. Nerdesin ne yaparsın bilmiyorum. Halbuki çok ulaşmaya çalıştım sana. Ne zaman, nereye taşındın? Fotoğrafımızı bastırıp,eski usul kart atmıştım sana, askerliğin kaçıncı günü onu not etmiştim arkasına. Sonra senin kaçma planları yaptığın gün çizdiğim bir karikatür vardı onu yollamıştım doğum gününde. Senden hiç cevap gelmeyince anladım, taşındı herhalde dedim. Yoksa hemen cevap yazardı. Numaramı kaybetmemiş olsa askerden döndüğü gün bile ailesiyle, nişanlısıyla hasret giderir dayanamaz dönüp arardı, dedim. Korktum sonra birşey mi oldu acaba dedim. Kimse haber alamamış senden. Ah be Kemal, bu sefer kaybetmeyelim birbirimizi olur mu? 24 saatimiz birlikte geçerken bir çay içmeye vakit bulamayacak mıyız? Biliyordum ama ben. Söylemiştim de arkadaşlara. Delidir demiştim senin için, soranlara. Birgün böyle birdenbire çıkacak karşıma demiştim. Dur şimdi ne işimiz var oralarda Kemal. Ben öyle yerleri hiç sevmiyorum. Askerden dönünce her şeyden çok senin söylediğin şarkılardan kurtulduğuma sevindim. Çok zevksizsin Kemal çok. Ama kardeşimsin, canımsın. Özlettirme kendini bu kadar bir daha. Arayı açık tutmayalım. Ya da hadi boşver şu yapacaklarımızı bir kenara bırakalım şöyle bir yürüyelim seninle. Belki hiç bahsetmeyeceğiz geçmişe karışan günlerimizden. Nasırlı ayaklarımızdan, her rüzgar esişinde sızlayan çatlak dudaklarımızdan, özlemlerimizden, yalnızlıklarımızdan. Bugün ortak olan hiç bir şeyimiz yok belki. Olsun inan bunun bile önemi yok. Ee hadi gel gidelim bir yerlere, ayaküstü mü konuşacağız? ...Böyle de olmadı. Uzun uzun düşünüp, özenle kurduğum cümleler vardı kafamda. Çoğu ezberimdeydi. Nefret ettiğim ama birçok şey gibi bunu söylemeye bile cesaret edemediğim günlerden kalan bir vardı. Deli Kemal. Şimdi ben böyle yürürken kalabalık içinde bazen uzaktan bakar bana. Hani aynı kafamda kurduğum gibi işte. Ben yürürüm ona doğru. O durur. Bakar gülümseyerek. Sonra kaybolur. Nereye gider anlamam. Dedim ya deli işte.",female
74,"Öğretmenlik hayatımda umutsuzluğa kapıldığım çok nadirdir. Bir keresinde bir öğrencim hayretler içinde “Hocam, yoksa siz idealist misiniz?” demişti. Sonra da nesli tükenmiş bir yaratığa bakar gibi beni şöyle bir süzmüştü. Onu saymıyorum. Öğretmenlik garip bir durumdur. Bir de bakarsınız ki hayatınızın çok yerini ele geçirmiş. Yine de, genellikle sanıldığı gibi, her köşesi bucağı belirlenmiş bir doğrunun biteviye anlatıldığı bir uğraş değildir. Aksine sürprizli ve şaşırtıcı bir ilişkidir öğretmen-öğrenci ilişkisi. Çünkü esas olan öğrencidir. Ve öğrenci de çok değişkendir. Onun için, taraflardan birinin diğerini terbiye etmesinden çok, her iki tarafın karşılıklı değiştiği ve dönüştüğü bir ilişkidir. Bana sorarsanız öğretmen, en genel tanımıyla, kendisinden daha tecrübesiz biriyle yola çıkabilen kişidir. Kendi yolunu da arayan bir rehberdir yani. Öğrencisine daha önce görmediği kimi şeyleri göstermekle kalmaz, onun yanında durup işaret ettiği yere de bakar arada bir. Yani kimi zaman yolunu değiştirmeye de cesaret edebilir. Hatta yolu yeni baştan tanımlayabilir. Öğrenciye karşı sorumluluğu ise, kaybolduğu zamanlarda onu elinden tutup geri getirmektir. Bu noktada isterdim ki, genelde yaptığım gibi, yanlış cevapladıkları bir sorunun, derli toplu bir şekilde tartışamadıkları bir meselenin, ya da kötü yazdıkları bir kağıdın içinde kaybolanlardan bahsediyor olayım. Ne yazık ki, kaybolan öğrenciler deyince aklıma bambaşka şeyler geliyor artık. Daha dün aramızda derste ya da kantindeyken, şimdi cezaevinde adalet bekleyenlerden söz açacağım yine. Boğaziçi Üniversitesi’nden bir grup öğretim üyesi geçen hafta Tarih Bölümü öğrencisi Şeyma Özcan’ın salıverilmesini talep eden bir açıklama yapmıştı. Bu hafta da, ülke çapında bütün akademisyenlerin imzasına açık bir metin hazırlayarak tutuklu öğrencilerin durumuna dikkat çeken ve bu konuda önlemler alınmasını talep eden bir kampanya başlattık. Daha önce de yazmıştım, hatırlayacaksınız. Bir hesaplamaya göre bugün Türkiye’de 600 öğrenci tutuklu. Devlet kaynaklarına dayalı, resmi bir başka hesaplamaya göre ise şu anda tutuklu olan 138 öğrenci var ve bu sayı her gün artıyor. Tutuklanan her öğrenciyle rahatsızlığımız ve endişemiz artıyor. Biz her gün bu genç insanlarla birlikteyiz. Bilgilerimizi tecrübemizi paylaşıyor, onlara hak ettikleri özenli eğitimi vermeye çalışıyoruz. Bazılarının sıkıntılar içinde öğrenim hayatlarını sürdürdüklerine şahit oluyoruz. İmkansızlıklara, yokluklara rağmen çabalayıp büyük işler başardıklarını görünce onlarla gururlanıyoruz. Aileleri gibi biz de bu genç insanlara emek veriyor, onları hayata hazırlamaya çalışıyoruz. Oysa Türkiye’deki siyasi iktidar, gençlerini “şiddetle terbiye etmek”ten bir türlü vazgeçmiyor. Öğrencileri sudan sebeplerle tutukluyor, aylarca mahkeme görmeden cezaevinde bekletiyor ve asıl ait oldukları yer olan sınıflardan uzak tutuyor. Öğretim elemanları işte bu duruma seyirci olmayı reddediyorlar. İmza metninde dile getirildiği gibi, demokrasinin yerleştiği ve uygulandığı bir Türkiye’nin oluşumuna katkıda bulunmak için öğrencilerimize sahip çıkıyor ve şunları talep ediyoruz: Daha fazla gecikmeden CMK’nın 100, 250, 252; TCK’nın 220, 314; TMK’nın 6, 7 ve 10. maddeleri kaldırılmalıdır. Ayrıca, özel yetkili mahkemelerin görev, yetki ve yargılama usullerinin Avrupa İnsan Hakları Mahkemesi içtihatları ile 12 Eylül darbesinden bize miras kalmış olan mevcut anayasaya bile aykırı olduğu görülmeli ve bunların kaldırılması yoluna gidilmelidir. Öğretim üyeleri, sınıflarda öğrencilerimizle tam mevcutlu olarak bir arada olmak istiyor. Öğrencilerin bir kısmının sıralardan kaybolduğu, geri kalanların da sessizleştiği bir üniversite istemiyorlar. Onlar fikirlerini özgürce ifade edemediklerinde, akademinin cılız ve renksiz bir yer haline geleceğinin farkındalar. Bana gelince, idealist olup olmadığımı soran öğrencimin kulaklarını çınlatarak şunu söylemek isterim, öğretmenlik yapanlar tanım itibarıyla idealisttir zaten. Daha iyi bir dünyanın var olabileceğine inancınızı kaybettiyseniz, kimseye bir şey öğretemezsiniz. Neden yapasınız ki bunu? O zahmete değer mi? Her gün sınıfa girip inanmadığınız, devamını arzu etmediğiniz bir hayatın hikayesini niçin anlatasınız? Bu tasavvur öğretmenin geleceğini öğrencisininkine bağlar. Daha iyi bir dünyanın imkanı öğrencilerin özgürlüğü, yaratıcılığı, bilgisi, aklı ve yapacaklarında saklıdır. Hangi öğretmen geleceğinin kaybolmasına veya kaybettirilmesine tahammül edebilir ki!",female
75,"Mısır’daki halk ayaklanması başladığından beri aklımda hep aynı sahne var. John Reed’in ‘Dünyayı Sarsan On Gün’ adlı kitabından Sergei Bondarchuk’un aynı adla uyarladığı filmin belki de en meşhur sahnesi. Hani şu Marksist öğrenci ile işçinin tartışmasını hikaye eden sahne. Öğrenci işçiyi karşısına almış uzun uzun anlatmaktadır. Onun kendi kardeşlerine ve memleketine karşı ihanet içinde olduğunu söylemektedir. Lenin’in Alman ajanı olabileceğini, Bolşevik ayaklanmasının gerçek devrimi tehlikeye attığını iddia etmektedir. İşçi ise öğrenci kadar eğitimli ve bilgili değildir. Ama bir meseleyi belli ki çok iyi anlamıştır. Öğrencinin bitmez tükenmez sorularından fırsat bulduğunda hep aynı şeyi söyler: “İki sınıf vardır: Burjuvazi ve proleterya. Sen hangisinden yanasın?” ‘Dünyayı Sarsan On Gün’ü üniversite öğrencisiyken seyretmiştim. Bir arkadaşımla gitmiştik filme. Çıkışta bu sahneye dair ateşli bir tartışma yaşandığını hatırlıyorum. Ben hayatı anlamak için bu bilginin yeterli olmadığını söylüyordum. Filmde insanların tek tek hikayelerine pek fazla yer verilmemişti. Kalabalık sahneleri ve görkemli görüntüleriyle meşhur bir filmdi. Bu yaklaşımın filmin her yerine sızdığına ve olaylar gibi insanların da biraz kaba hatlarla çizildiğine inanmıştım. Arkadaşım ise, kaba hatların gerekli olduğunu, çünkü tarihin bazı anlarında hayatın böyle bir seçimden ibaret kalacağını söylüyordu. Ona göre devrim olduğunda tereddüte yer yoktu. Harekete geçebilmek için hangi tarafta olduğunu bilmek yeterliydi. O zaman ikna olmamıştım. Uzun uzun konuştuğumuzu hatırlıyorum. Oysa, Mısır’daki ayaklanma ile birlikte bu seçimin ne kadar önemli olduğundan başka bir şey düşünemez oldum. Yapılan bütün yorumlar, yazılıp çizilenler tam da bu noktada bağlanıyor gibi geliyor bana. Mısır’daki ayaklanmayı yeterince ‘medeni’ yeterince ‘beyaz’ bulmayanlar, şu ana akılları neredeydi deyip Mısırlıları gecikmiş bir devrimin neferleri olmakla itham edenler, ya da bu halk isyanının sağlam bir ideolojik temel üzerine oturmadığı için Müslüman Kardeşler tarafından ele geçirilip İslami bir rejimle sonuçlanacağından korkanlar, hepsi aynı küçük ama önemli detayı kaçırıyor olabilir mi? Bunların tümü mümkün elbette. Buna bir itirazım olamaz. Evet, Mısırlılar otuz senedir totaliter bir düzen altında yaşamış ve bu vakte kadar pek de seslerini çıkarmamışlardır. Ya da bu isyan yolundan sapabilir. Kuvvetle muhtemeldir ki, dönemin baskın siyasi hareketi bu ayaklanmayı ele geçirecek ve onun kendisinin kılmak isteyecektir. Siyaset budur. Hep böyle işlemiştir. Bütün bunları beğenmesek de, bu ayaklanmaya ‘ideolojisiz’ diyemeyiz. Bizi anlatmıyor diye, biz bu isyanın alacağı şeklin içinde beğeneceğimiz bir köşe bulamayacağız diye, böyle bir ayaklanmaya yön verebilecek kadar güçlü olamadık diye, onu karalayamayız, küçümseyemeyiz. Özgürlük ve adalet talebi ile ayaklanan insanlara bir avuç çapulcu muamelesi yapamayız. Bu isyanın ideolojisi ‘Dünyayı Sarsan On Gün’deki işçinin söylediği kadar basittir. Bir tarafta diktatörlerle para babaları vardır, öteki tarafta da açlıkla yüz yüze kaldığı için ayaklanan halk. Hangisini seçeceğimize ‘pardon, sizin eğitiminiz neydi?’ diye sorarak karar verirsek, ayıp etmiş olmaz mıyız? “Dünyayı Sarsan On Gün”de işçi ile öğrencinin tartışması şöyle sonlanır. Öğrenci konuşur da konuşur, bir dolu şey anlatır, olayın sanıldığından çok daha karmaşık olduğunu işçiye aktaramadığı için gitgide öfkelenmektedir. Sonunda “sen cahilin, köylünün tekisin” der ona, “devrimden ne anlarsın ki?” İşçi ise kendinden emindir. Hiç sinirlenmez. Sıra ona gelince der ki: “İki sınıf vardır. Birinden yana değilsen, ötekinden tarafsın.” Bence sokaklara dökülen Mısır halkının bize söylediği de budur. Onlara akıl öğretmek yerine seslerine kulak verirsek duyabiliriz belki.",female
76,"Geçen hafta BirGün’ün pazar ekinde, Kafka’da ‘saçma’nın işlevine dair güzel bir yazı okudum. Doğuş Sarpkaya’nın yazısında en çok hoşuma giden detaylardan biri, yüzyılın önemli roman kuramcılarından Lukacs’ın Kafka’ya dair fikrini değiştirmesine vesile olan hikaye oldu. Gerçekçilik tanımı ‘eleştirel gerçekçilik’le sınırlı kalan Lukacs, saçma olanı metninin merkezi haline getirdiği için Kafka’yı ‘avangard’ bir yazar olarak niteler (ki bu onun nezdinde kesinlikle bir övgü değildir). Fakat yıllar sonra kendisini, ‘Dava’nın baş kişisi olan Josef K. gibi, olağanüstü olanın olağan karşılandığı bir gerçeklikte bulunca Kafka için söylediklerini gözden geçirmek zorunda kalır: “1956 yılında Budapeşte’de bir geceyarısı ansızın tutuklanışın, kapalı otoyla bilinmeyen bir askeri havaalanına gidişin, ulusal arması olmayan bir uçakla gene bilinmeyen bir yere doğru kalkışın ve deniz manzaralı, gözalıcı, saray gibi bir villaya gelişin ardından, henüz nerede olduğunu bilmeyen, yarı devlet konuğu yarı tutuklu olarak yaşarken Georg Lukacs şöyle der: “Kafka gerçekten gerçekçiymiş.” Doğuş Sarpkaya’nın yazısını okurken düşündüm de, biz milletçe Lukacs’ın yaşadığı bu aydınlanma ânını paylaşmalıyız. Hayatımızın romanını yazan Kafka’yı Türk halkı olarak bağrımıza basmalıyız. Öyle ki, eserleri yalnızca edebiyat değil yurttaşlık derslerinde de okutulmalı, bu yazara dair resmî görüşümüz “gerçeği ve yalnızca gerçeği” anlattığı yolunda olmalı ve sınavlarda bu görüşe muhalefet edenlerden not kırılmalıdır. Her yeni hükümetin, iktidarın, sabahın köründe birilerini evinden toplayıp karakola götürerek ilan ettiği ülkemizde, Kafka belki de fahri yazarımız ilan edilmeli ve onuruna her sene festivaller, sergiler, gösteriler düzenlenmelidir. Bununla da yetinmeyip, yurtdışından gelen ve konu hakkında yeterli bilgisi olmayan konuklar için davaların bir türlü neticelenmediği mahkeme salonlarının, masadan masaya koşturarak ömrümüzü tükettiğimiz devlet dairelerinin ve hatta bodrum katlardaki ‘sorgu’ odalarının tanıtılacağı geziler de tertip edebiliriz. Kongreler, sempozyumlar, paneller ve diğer akademik faaliyetler de unutulmamalıdır elbette. Sunumlar için özel kategoriler düşünülebilir ya da Kafka’yı esinleyen konular birtakım alt başlıklara ayrılabilir. Bu alt başlıklardan biri mutlaka suç ve suçluluk duygusunu konu almalıdır. Nereden geldiği belli olmayan bir suçluluk duygusuyla doğmuş ve yaşıyor olmanın ne tür bir şey olduğunu anlatmak için resmî görevli olduğunu iddia eden birinin herhangi bir vatandaşı yoldan çevirmesi yeterlidir. O vatandaş derhal görevliyi takip edecek ve ilerleyen saatlerde envai çeşit konuda suçunu itiraf edecektir. Bu sıradan bir şeydir. Böyle bir araştırma fazla ihtimam gerektirmez. Oysa, mesela Pınar Selek vakası, ortada bir suç olmamasına rağmen davanın sürüp gitmesi gibi ileri seviyede bir Kafka durumunu mükemmel bir şekilde örneklediği için, ancak yüksek lisans düzeyinde bir araştırmaya konu olabilir. Pınar Selek’in öyküsü, ‘Dava’nın yeni bir yorumu olarak değerlendirilebileceği gibi, kurbanların işkencecileriyle birlikte yemek yediği sofralar da belki ‘Ceza Kolonisi’nin post-modern bir okuması olarak düşünülebilir. Kafka’nın romanlarındaki karanlık atmosferi yaratan ve okuyucuya kâbus görüyormuş hissini veren ‘boğuntu’ duygusuna dair çalışmak isteyenlere kayıp yakınlarıyla görüşmeleri önerilebilir. Bugün var zannetiğimiz şeyin yarın yok olabileceğini ve insana en çok acı veren şeyin umut etmek olduğunu anlatmak için bundan daha iyi bir örnek olabilir mi? Kafka karakterleri gibi, kayıpları da bir türlü bulamazsınız, bulduğunuzu zannettiğiniz anda yitirirsiniz. Hemen başka bir şeye dönüşürler, diğer bir deyişle “yok olarak” çoğullaşırlar. Zamansızlık, Kafka romanlarının bir başka değişmez özelliğidir. Belli bir gün, belli bir sene değildir anlatılan. En korkulu kâbuslar her an, her yerde, hepimizin başına gelebilir. Dün, bugün ve yarın karışmış gibidir. Hrant Dink bir köşe başında vurulduğunda, daha önce vurulanları hatırlamamız bundandır. Hep gibi bir ‘déjà vu’ hissiyle yaşar dururuz. Kendini tekrar eden başkasının değil, bizim travmamızdır. Onu taşır, nesilden nesile aktarırız. Son olarak esaslı bir Kafka teması olan adaletten bahsetmek isterim. Bizim ülkemizde adalet, upuzun bir mahkeme koridorudur. Tam sonuna geldiğini düşündüğün anda, bir başka koridora açılıverir. Onun içindir ki adalet, daima peşini kovaladığımız ama hep ertelendiği için asla ulaşamadığımız anlam olarak, ancak bir doktora tezinin konusu olabilir. Velhasılı kelâm, bizim memlekette Kafka’nın gerçekçiliğinden sual olunmaz. Çünkü Kafka ne anlatıyorsa, bizde azı yok fazlası vardır.",female
77,"Dünyayı edebiyat üzerinden okuma alışkanlığı olan herkes gibi, ben de ara sıra hikayeler kurgulama illetine tutulurum. İstemeden olur bu. Ama illa ki olur. Basit tesadüflerde gizli anlamlar aradığımı, önemsiz ayrıntılarda işaretler görmeye başladığımı, ya da birbiriyle ilgisi olmayan bir dizi olaya nedensellik atfetmeye çalıştığımı fark edince utanır, bu durumu örtbas etmeye gayret ederim. Fakat bu sefer öyle yapmayacağım. Galiba bu hastalığın bir çaresi olmadığını anladım. Saklamak nafile. Yapışkan bir meret. Bir kez size musallat olduysa onunla yaşayacaksınız. Artık her tecrübenizde edebiyattan bir iz bulacaksınız. Tecrübe ne kadar acıtıcı olursa olsun. Babamı hastaneye kaldırdığımızda da aynı şey oldu. Hafızamın derinliklerinde uykuya yatmış bir Buzzati öyküsü, saklandığı yerden fırlayıp çıktı ve beni ele geçirdi. “Yedi Kat” adlı bu öykünün kahramanı olan Giuseppe Corte, güneşli bir Mart sabahı ateşli hastalıklar konusunda uzmanlaşmış bir sağlıkevine elinde küçük bavuluyla güle oynaya girer. Biraz ateşi vardır. Tedbirli biri olduğu için evde yatmak yerine hastaneye gitmeyi tercih etmiştir. Giuseppe’yi açık renkli mobilyalarla döşenmiş, aydınlık, temiz bir odaya yerleştirirler. Onunla beraber biz de daha ilk günden hastanenin ilginç bir özelliğini öğreniriz. Hastalar katlara durumlarının ciddiyetine göre dağıtılmışlardır. Guiseppe’nin de bulunduğu yedinci, yani son kat, en hafif durumlar içindir. Altıncı kat ağır olmayan ama önemsenmesi gereken hastalara ayrılmıştır. Beşinci kat ciddi hastalıklar içindir ve böylece kattan kata gidilmektedir. İkinci katta çok ağır hastalara bakılırken, birinci kat ise sadece çaresiz hastalıklarla boğuşanların tutulduğu yerdir. Hikaye böyle açılır. Tecrübeli okuyucu böyle bir bilginin boşuna verilmediğini hemen hisseder. Hissettiği gibi de olacaktır. Felaket geliyorum demez. Ufak bir aksilik yüzünden Guiseppe altıncı kata alınır. Sonra beşinci katta yer olmadığı için doğrudan dörde postalanır ve olaylar gelişir. Kahramanımız sonunda kendini umutsuz hastaların konduğu birinci katta buluverir. Bütün bunlar bir yanlışlık nedeniyle olmuştur. Ama kimin umrundadır? Pencereden rüzgarda hafif hafif sallanan ağaçların göründüğü aydınlık ve ferah oda artık bir düş kadar uzaktadır. Öykü biterken Guiseppe’yi son kez görürüz. En alt kattaki odasında, sıkı sıkı örtülmüş perdelerin arkasındaki karanlığa teslim olmuş yaklaşan sonunu beklemektedir. İşte bu öykü karanlıktan çıktı geldi. Nasıl gelmesin? Bir ay kadar önce güzel bir Mart sabahı, yüksek ateş şikayetiyle hastaneye götürülen babam, bir süre Acil Servis’te tutulduktan sonra Dokuz Eylül Üniversitesi’nin Enfeksiyon Hastalıkları Birimi’ne yerleştirildi. Acil’den servise çıkarıldığında yanında kız kardeşim vardı. “Kaçıncı kattasınız?” diye sordum telefonda. Hastaneye gidip nöbeti devralmak üzere giyinirken kendi kendime tekrar ediyordum: “Beşinci Kat. Beşinci Kat. Beşinci Kat.” Unutmamak için değil. Hatırlamak için. Arada büyük fark vardır. Babam Beşinci Kat’taki İntaniye Koğuşu’nda bir aya yakın yattı. Doktorlar hastalığı hızla teşhis ettiler. Maalesef menenjit olmuştu. Nereden çıktığı bilinmeyen bir bakteri önce omuriliğe ardından da beyin zarına yürümüştü. Durumu gayet ciddiydi. Beşinci Kat’ın anlamı da buydu zaten. Ciddi hastalıklar. Öyküyü artık tamamen hatırlamıştım. Beşinci Kat’ta babamla birlikte bir aya yakın mücadele verdik. Bu süre içinde kafamda Buzzati’nin öyküsü ile dolaşıp durdum. Kardeşime hiç söylemedim ama en büyük korkum bizi aşağıdaki servislerden birine taşımalarıydı. Alt katlarda kim bilir neler vardı? Bakmaya bile korkuyordum. Korkularımın yersiz olduğu kısa bir süre sonra ortaya çıktı. Beşinci Kat iyi bir yerdi. Herkes işini mükemmel yapıyordu. Öyküdekinin tersine, tek bir aksilik bile olmadı. Sorularımızı dikkatle dinleyen ve sabırla yanıtlayan sevgili doktorlarımıza, Ebru ve Meryem hemşireler başta olmak üzere bütün sağlık ekibine ve neşesiyle hepimize moral veren zehir gibi hastabakıcımız Aydın’a buradan bir kez daha teşekkür etmek isterim. Kardeşlerim ve ben Enfeksiyon Birimi’ne minnettarız. Bu mücadeleyi onlar sayesinde kazandık. Günlerce kendini bilmez bir şekilde yatan babamın ateşi sonunda düştü. Bir ara gözünü açtığında, bana nerede olduğumuzu sordu. “Beşinci Kat’tayız,” dedim ona. “Korkacak bir şey yok!” Not. Babamın hastalığı süresince mesajlarıyla bize destek veren okurlara ve hiç vakit geçirmeden yardımımıza koşan İzmir BirGün ekibine ayrıca teşekkürler.",female
78,"Karşımızdakileri ne ölçüde anlayıp (anlamak anlaşmak değildir) onlarla nasıl bir diyalog geliştirebileceğimiz biraz da bizim kendi görüşümüzdeki tutarlılığımız ve sağlamlığımızla ilgilidir Şu iç burukluğunu bilir misiniz? Çok sevdiğiniz, içinizin titrediği bir insan vardır ve politik bir konu açıldığında sizin asla onaylamadığınız şeyler söylemekte, kendi politik duruşunuza ‘karşı cephe’ diyebileceğiniz bir yerden konuşmaktadır. Belki çocukluk arkadaşınız, belki kardeşiniz, belki de uğruna pek çok şey bağışlamaya hazır olduğunuz bir sevdiğinizdir bu. Sizden uzakta olduğu süre içinde görüşleri başka yöne doğru evrilmiş, farklı bir dil geliştirmiştir. Yabancılık duyduğunuz, reddettiğiniz simgeleri sahiplenmektedir. Hatta günkü politik ortamda sizin taraf olduğunuz politik projeye karşı bir projede yer almaktadır. Belki de bulunduğu yerden bakarken sizi ve sizin gibileri ihanet içinde görmekte, siz ve sizin gibiler için takılmış olan etiketleri benimseyip karşı grup tarafından geliştirilmiş yalan yanlış bir algı ve anlatıyı sahiplenmektedir. Kuşkusuz ki sevdiklerimiz bizden farklı görüşler taşıyabilirler ve doğrunun tek sahibi biz değilizdir ama farklı görüşlere saygı konusunda da bir sınır vardır. Başka insanların ölümü demek, olan savaşı kışkırtan, militarist, darbeci ve ırkçı çağrışımları olan görüşlerin saygıyı hak etmeleri, onlarla diyalog içinde olmak mümkün müdür? İşte burada kritik nokta başlamıştır benim için. Böylesi durumlarda öncelikle karşımdaki kişinin böyle bir boyutu göremiyor olduğunu varsayarak bunu göstermeye çalışırım. Cephe almadan, hırçınlaşmadan bazı sorular ortaya atarım. Aslında farklı bir paradigmadan bakanlarla politik tartışma dünyanın en zor işlerinden biridir ve insanın kendini doğru olarak anlatabilmesi ve kendini tam da anlatamayan bir başkasını sınırlı bir dil yeteneği içinde anlayıp tartışmayı sürdürebilmesi biraz ip cambazlığı gibidir. Çoğu zaman politik tartışmalar insanın içini acıtır. Karşıdan gelen cümle ürkütücü yan anlamlar taşımakta ve bizi acıtacak bir çağrışım için tetiğe basmaktadır. En hassas nokta bütün bu husumetler sırasında ölen insanlar, işlenen politik cinayetlerdir. İçimizi acıtan, bizleri derin bir öfkeyle dolduran bu cinayetleri özdeşleştirdiğimiz politik taraf içinden birileriyle nasıl sakin ve saygılı bir görüş alışverişi içinde olabiliriz? Bir başka açıdan bakınca ise insanların bir görüşe taraf olmaları biraz da rastlantılarla ilgili. Pek çok kişide politik bilincin ciddi okumalar ve sorgulamalarla geliştiğini söyleyemeyiz. Rastlantısal olarak içinde yer alınan grup dışında bir yandan da egemen düşüncenin, paylaşılmış ‘büyük anlatı’nın saldırısı var. Irkçılık ve ayrımcılığın bir biçimde yaygın düşüncenin parçası haline geldiğini, bu kavramları kötü diye niteleyen insanlarca bile içselleştirildiğini söyleyebiliriz. Hrant’ımızı, kardeşimizi kurşunlarken “Geber Ermeni” diye bağırabilen ve mahkemede ailesi bu dehşet anının tanıklığını dinlerken gülüşen genç insanlarla aynı dünyada yaşıyoruz. Bunlar belki ‘bir çocuktan yaratılan’ katiller. Aramızdan bazılarının kendi iç güzellikleriyle söylediği gibi “Hrant öyle iyi bir insandı ki katilleri bile tanısalar onu severdi” dediğimiz insanlar ama işte manzara apaçık ortada. Hepimizin kendimizi daha rahat hissettiğimiz politik gruplar var. Bizim gibi düşünen insanlarla diyalog keyifli ve rahattır. Bu çevrelerde söylediklerimiz onay görür genelde. Leb denmeden leblebinin anlaşıldığı, kodlarını çok iyi bildiğimiz kendimizi rahat hissettiğimiz ortamlardır bunlar. Bizim sevdiğimiz kişileri onlar da sevmekte, bizimle aynı yazarları okumakta, benzer bir belleği paylaşmaktadırlar. Sonra bir gün kendimizi başka kodlarla konuşan bir grubun içinde buluveririz. Bizim kahramanlarımız onların hainleri, bizim kutsallarımız onların küçümsedikleri olmuştur. İşte esas marifet burada başlar. Karşımızdakileri ne ölçüde anlayıp (anlamak anlaşmak değildir) onlarla nasıl bir diyalog geliştirebileceğimiz biraz da bizim kendi görüşümüzdeki tutarlılığımız ve sağlamlığımızla ilgilidir. Bir de ‘doğrunun sahibi’ olmadığımızı idrak ederek düşüncelerimizin pencerelerini açık tutmamızı sağlayacak bir yüce gönüllülükle.",female
79,"Bir baba ve bir kız çocuğu değilseniz bilemezsiniz. En büyük aşklar babalar ve kızlarının yaşadıklarıdır. “ Bana bir masal anlat baba” şarkısını duyduğunda ağlamayan bir kız çocuğu neredeyse yoktur. Babalarımızın yaptığı kötü esprilere bile gülebiliriz. O babadır. Yeri bambaşkadır. Küçük bir çocukken ve sıkça ateşlenirken ben, annem ve anneannem başımda beklerdi. Hala hatırlarım. Ama babam kapıdan içeri girdiğinde bir hafta hiç uyumadan başımda beklemiş gibi minnet duyardım ona. Akılda kalan film kareleri gibi gözümün önünden geçer anlar ne zaman hatırlasam. Ve annemden, anneannemden çok ona minnet duyarım. Hatıralarımda hep ön planda, hep başroldedir. Haksızlık yaptığımı bilsem de engel olamam gözümün önünde canlanan karelerin içindeki kahraman hallerine. İçimdeki sesler birleşir ve hep babamı haklı çıkarırlar. Daha çok yorulan ve koşuşturan annem ve anneannem zamanlara denk gelen bütün karelerde arka planda, ikinci rollerdedir. Kim bilir bu kadınlar neler yaptılar benim için. Ama ben her şeyden çok babamın bana özenle soyduğu mandalinaları ve bana teker teker yedirişini hatırlıyorum. Bütün ilgisi benim üzerimde yoğunlaştığından çıkan ateşimi bile unutturacak kadar mutlu olduğumu, bana sımsıkı sarılıp “birkaç yıl sonra sana böyle sarılmama izin vermeyeceksin, şimdi doya doya tadını çıkarıyorum” dediğinde çok da neden bahsettiğini anlamadan bütün sevimliliğimi takınıp kucağına nasıl atladığımı hiç unutmuyorum. Gün gelir kız çocukları büyür. Ve gün başka erkekler, babalarının gözünde hiç büyümeyen kızlarına başka gözlerle bakmaya başlarlar. Babalar hırçınlaşır. Kız çocukları saldırganlaşır. Aşk savaşa dönüşür. Ancak babalar ve kızlar arasına giren ergenlik dönemi bile bu büyülü ilişkinin kök salmasını engelleyemez. Anneler ise kendilerine düşen role razı olurlar. Siz biz değilseniz bilemezsiniz. Bir kız çocuğu babasının yanındayken, otuz yaşında çocuklu bir iş kadını bile olsa küçük bir kız çocuğudur sadece. Onun yanındayken her şey ve herkes dışarıda kalır. Kendini en çok onun kollarında güvende hisseder, hayatına ne kadar erkek girerse girsin hep en çok onu sever. Küçükken kimseyle paylaşmak istemedim babamı. Büyüdüğümde ise beni başka erkeklerle paylaşmak istemedi. Onun benim özgürlüğüme kısıtlamalar getirmesi, benim mini eteğim zaman zaman aramızı bozdu. Her yaşta başka bir kavgamız oldu. Bu aşk – savaş hiç bitmedi. Aşkın bir dili olduğu gibi babalar ve kızları arasında da kimsenin anlamadığı bir iletişim vardır. Bir baba ve bir kız çocuğu değilseniz bilemezsiniz. Bir kız çocuğu hangi yaşa gelirse gelsin konu babası olunca “ benim babam senin babanı döver” mantığını güder. Yanlışlık aramayın. Çünkü bizim babalarımız gerçekten de sizin babalarınızı döver.",female
80,"Çevreden gelen enerjiler, işaretler yaratıyor bu karmaşayı. Kötünün egemenliğini hissediyorum. Haberleri izledikçe, onca akılsızlığı, onca zulmü içim almıyor Bir pazar yazısına böyle başlamak istemezdim ama birazdan karşı ki dağları yıkabilirim. Hayatın insanın üstüne geldiği dönemler vardır. Hüzünlü, yaslı zamanlar değil kast ettiğim; böyle zamanların en azından bir şiirselliği olur. İnsanın içini tırmalayan belirsizlik ve huzursuzluk, kendinden memnuniyetsizlik halleri beni böyle bunaltan... Aslında derinlere gidilemediği, gerçekle yüzleşilmediği için saçmalama dönemleridir bunlar. Bazen hayatın talepleri kendini dayatır; derin felsefi düşüncelere dalmaya, varoluş sıkıntıları ile uğraşmaya zaman yoktur. Bendeniz de böyle bir güne uyandım. Bekleyen onca acil iş var. Malum dönem sonu halleri: öğrencilerin sınav kağıtları, projeleri değerlendirilecek; notlar verilecek ve sabah alarm zili çalıyor: Yazımı yazmalıyım. Aslında bu hayatın keyifli işlerinden ve hafta boyunca kafamda birkaç konu vardı. Yine de içimin kargaşasından bir türlü ilk cümleyi kuramadım. Ruh halimi inkâr edip bir yalan tiyatrosuna giremedim. Garip bir durum ama ben okurlarımı hayattaki en yakınlarım gibi görüyorum. Onlara bir mesafeden seslenemiyorum. Kalbimin derinlerinde, kafamda ne varsa onu paylaşmak istiyorum. Bu hafta yazmayı planladığım derin politik konular, bu yüzden yabancılaştırıcı geldi ya da ilk cümleyi böyle kuramadım. Zaten hayat zorlayıp duruyor. her şeyi bırakıp kendi içime dalacağım, derin bir varoluş krizine gireceğim. Belki oradan bir şiirle çıkacağım; ama telefon çalıyor ve öğrenciler projeleri için yardım talep ediyorlar. Bu bir yandan iyi de geliyor. Yüzleşmeden kaçmak için başka işlere dalmak fena olmuyor; ama öte yandan içimdeki düğüm karmaşıklaşıyor. Aslında son sıralar dengemi bozan yalnızca kişisel, özel durumlar değil. Zaten hiç böyle olmadı. Hayatı hep bütünlüğü içinde yaşadım. Kişiselin içinde de hayatın örgütlenişine, dünyanın hallerine dair ip uçları buldum. Birilerinde değil hayatın kendinde suç aradım. Son günlerdeki ruh halim biraz özel bir durumdan kaynaklanıyor olsa da sanki tek neden bu değilmiş gibi geliyor bana. Çevreden gelen enerjiler, işaretler yaratıyor bu karmaşayı. Kötünün egemenliğini hissediyorum. Haberleri izledikçe, onca akılsızlığı, onca zulmü içim almıyor. Aslında haftaya güzel bir günle başlamıştım. Pazartesi, Larnaka’da Vergina Lisesi’nde çok kültürlü bir etkinlik vardı. Konuşma yapmak, şiir okumak için daha önce çok sayıda Rum okuluna gittim. Eskiden sadece özel okullar davet ederlerdi. Yeniden yakınlaşma projesini başlatan eğitim bakanı Andreas Dimitriou sayesinde şimdi devlet okulları da Kıbrıslı Türk şairleri davet etmeye başladılar. Bir ara talep kadar fazlaydı ki Baf’a filan gitmemek için öğrencileri evime davet etmiştim. İki grup aynı gün gelmek isteyince küçük bir izdiham yaşamıştık. Vergina Lisesi yine de bambaşkaydı. Müdür ve bazı öğretmenler çok dinamikti. En önemlisi de İngiliz Koleji’nden Kıbrıslı Türk öğrenciler de etkinliğe davet etmiş olmalarıydı. Gözüme hiç Yunan bayrağı çarpmadı; kürsüye Kıbrıs bayrağı koymuşlar. Okulun geniş, kapalı stadyumunda yapılan etkinliğe Eğitim Bakanı, milletvekillerini filan da çağırmışlar. Bakandan istedikleri etkinliği izleyip değerlendirme konuşması yapması. Böylelikle Bakan, her şeyi izlemek zorunda kaldı ve en son konuştu. Tabii, konuşmasını yapar yapmaz can havliyle kaçtı. Milletvekilleri kaldılar ve müdürle filan dans ettiler. Kıbrıs’ta herkesin böyle dans ediyor olması çok hoşuma gidiyor. Geçen aylarda katıldığım Salamiou köyündeki festivalde, hem İç İşleri Bakanı’nın hem de Papaz’ın sahnede bizimle dans ettiğini anımsıyorum. Böylesine ışıklı başlayan bir hafta, sonra yeniden sıkıntılı bir hal aldı. Pek çok şey insanın kendi elinde biliyorum ama yine de hayatlarımıza acılar,ihanetler katılıyor. Kötücül enerjiler kuşatıyor bizi. Ben yine de karşıdaki dağları yıkmaktan vazgeçip çok sevdiğim bir Nâzım Hikmet dizesiyle sonlandırayım bu yazıyı: “En güzel günlerimiz henüz yaşamadıklarımızdır.”",female
81,"Geçen hafta Fatih Altaylı’nın İklim Bayraktar’la yaptığı söyleşiyi izledim. Yurtdışında olduğum için böyle programları ancak internet üzerinden takip edebiliyorum. Teke Tek’in bu bölümü, 15’er dakikalık 11 kısımdan oluşuyordu. Bu çok uzun bir süre. Hele benim gibi dikkat aralığı bir çocuğunki kadar dar biri için. Fakat yine de sonuna kadar ilgiyle seyrettim. Bunda ne komplo iddialarının, ne de Altaylı’nın “zekice” sorularının payı vardı. İzlediğim şey, bir vaka olarak İklim Bayraktar’ın kendisiydi. OdaTv’nin Ankara muhabiri İklim Bayraktar, kendi ifadesiyle, işini yapmaya çalışırken tacize uğramış ve mağdur olmuş bir kadın. Aslında bunu sineye çekmeye razıymış ama kocasının da desteğiyle ilgili mercilere haber vermeyi kendine görev bilmiş. Ve fakat ne tesadüf ki, bu mesele savcılık tarafından dinlenen bir telefonda konuşulunca olay büyüyüp bir skandal haline gelmiş. Yoksa onun kimseye söylemek gibi bir niyeti yokmuş. Bayraktar’a göre işin içinde, haber sızdırmak için kapısına gelen bir grup başkan vekili, kendisine asılan bir eski parti başkanı ve iktidar partisini karalayacak bir dosya temin etmek umuduyla işbirliği yapmaya hazır bir muhalefet lideri var. Olay örgüsü fena değil aslında. Temposu da yüksek. Belli ki bir suç hikayesi: sarhoşlar, tacizciler, komplocular. Bayraktar’ın şefi bile, telefonunun dinlendiğini bilmesine rağmen bu konuyu açtığı için suçlu. Çünkü onun başını derde soktu. Hikayedeki hemen herkes kötü. Kahramanımız İklim Bayraktar ise iyi biri: bir numaralı gazeteci, anne ve eş. Gazetecilik ahlakı deseniz onda (haber içine sinmediği için yapmamış), rabıta deseniz onda (göz göre göre taciz edilmesine rağmen edebini bozmamış), sadakat deseniz gani gani (CHP’ye duyduğu sempatiden dolayı bu haberi dallandırıp budaklandırmamış). Fatih Altaylı’nın sorularına hiç tereddüt etmeden cevap veriyor. Bolca ‘aynen,’ diyor. En çok tekrarladığı sözcük bu. Çünkü duymak istediği şey bu. Anlattıklarının teyit edilmesi ihtiyacında. Onay gelmediği zaman birden öfkeleniveriyor, sesini yükseltiyor. Altaylı bir kaç kez uyarmak zorunda kalıyor onu. Hayır, duygusallaşmıyor. Onunki kolayca heyecanlanan insanların saman alevi gibi geçip giden kızgınlığı değil. Oturmuş bir öfke bu. Senelerdir kenarda kalmış olmanın, sesini duyuramamış olmanın öfkesi. O kadar uzun süre bastırılmış ve saklanmış ki, artık en ufak eleştiride kendini ele veriyor. Bunlar olmasa hoş bir kadın aslında. Düzgün yüz hatları ve sade görüntüsüyle ilk anda iyi bir intiba bırakıyor. Ama abartısızlık buraya kadar. Konuşmaya başladığı anda bu izlenim birdenbire dağılıveriyor. İnsanı rahatsız eden bir şey var onda. Bir teklifsizlik, bir rahatlık. Özgüvenden çok küstahlığa işaret eden bir ton tutturmuş. Neredeyse düşmanca sayılabilecek üstten bir tavırla konuşuyor. Belki de bazı şeylere başkalarından daha fazla hakkı olduğunu düşünüyor. Önde gelen gazeteci ve siyasetçilere ilk isimleriyle hitap etmesi de bundan olsa gerek. Tuvalette makyaj tazelerken patronunun arkasından ‘Bu Ahmet de çok oldu artık’ diye konuşan sekreter kızları hatırlatıyor. Böyle bir laubalilik, bir samimiyet hezeyanı. Soğukkanlılığı ise düpedüz korkutucu. Anlattıklarındaki tutarsızlıklar yüzüne vurulduğunda, detaylara takılmamamız gerektiğini söyleyecek kadar pişkin. En keskin virajları dönerken bile kılı kıpırdamıyor: Vekil birinci katta mı oturuyormuş? Bunu nereden bilsinmiş? Adamı apartmanın girişine bırakmış işte. Ama biraz önce asansöre bindirdik demişti. Eh adam sarhoşmuş, kafayla asansöre binmiş olamaz mıymış? Yeterince iyi kurgulanmadığını düşündüğü anda hikayeyi yeniden yazıyor. Kendi hayat hikayesini yazdığı gibi. Her seferinde yeni bir kimlik, yeni bir detay, farklı bir bakış açısı. Hiç zorlanmıyor. Şimdi de hepimizi ne kadar şahane bir insan, nasıl mükemmel bir gazeteci olduğuna ikna etmeye çalışıyor. İklim Bayraktar yetenekli bir hikayeci. Fakat maalesef bu sefer her yazarın başına gelebilecek bir zaafiyete tutulmuş. Yarattığı karakter biraz eğreti kalmış. Üzerine pek oturmuyor. Acemice dikilmiş bir giysi gibi eteği sarkıyor, omzu düşüyor. Dikişlerin söküldüğü yerlerden hoş olmayan şeyler görünüyor. Acıklı olan şu ki, kendisi bunun hiç farkında değil. Hikayesini beğeniyor. Ona göre önemli olan da bu zaten. Detaylara takılmanın anlamı yok. Geri kalanı ne de olsa sadece “karakter meselesi.”",female
82,"İnançsızlığın da bir inanç olduğuna inanmak... Aynı düşünce ve inançları paylaşmayan insanlara, farklılıklarını suç belleyip, şiddet uygulamaktan çekinmeyen beyinler için şüphesiz oldukça zor. Dindar nesil yetiştirme mevzusu son günlerde çok tartışılır oldu. Toplumun, nesillerin dini eğilimleri, siyasi otoritelerin ya da başka birilerinin karar verebileceği bir konu değil. Demokrat ve laik devletlerin dindar nesil yetiştirme gibi bir görevi de yok. Aslına bakarsanız laik sistem anlayışı «dindar» saydığımız bazı insanlar için de içinden çıkılamayan bir hal haldı. Çoğumuz neden laik bir ülkede dinimizin nüfus cüzdanlarımıza işlendiği üzerinde çok fazla durmuyoruz. Laik bir ülkenin eğitim müfredatında din dersinin olmasını yeterince sorgulamıyoruz. Maalesef ülkemizde çoğu konu hep bir çelişki içersinde olmaktan kendini kurtaramıyor. Biz de, belki biraz da bu yüzden, kendimizi hiçbir yerde, hiçbir zaman tartışılmamış konularda kaybolmanın tartışmanın saçmalığından alamıyoruz. Ateistler Allah korkuları olmadıkları için bazı kesimlerce canavar ilan edilirken, Allah’a inanan kesim Allah korkusu taşımalarına rağmen şiddete başvurmaktan, sopalarla, yumruklarla din ve ahlak dersi vermekten çekinmiyor. Oysa dünya istemediklerimizi kovmaya karar verebileceğimiz bir yer değil. Ve demek ki Allah korkusu dedikleri şey insanları iyi kılmaya yetmiyor. Yüzde doksandokuzu Müslüman ilan edilen bir ülkenin yüzde kaçı sadece üşendiği ya da dışlanmaktan korktuğu için nüfus cüzdanındaki «din» kısmını sildirmiyor? Yüzde birlik kısım için ise hayat daha zor. Hiçbirşey olmasa bile yüzde birin içinde olduğunu bilmek bile başlı başına bir baskı hissettirebilir insana. Son zamanlarda insanların amacı, birkaç hafta sonra hatırlanmayacak polemikler üzerine yeni polemikler yaratmak değil. Amaçları, konusu açılmışken, yeri de gelmişken ve zamanı çoktan geçiyorken, belki de bir zamanlar düşünmeye ya da söylemeye korktuklarını dile getirmek. Kendi gibi düşünenler de artık düşüncelerini, inançlarını ya da inançsızlıklarını dile getirmekten korkmasın diye konuşmak, yazmak... “Dindar” ya da “dinsiz” bir nesil yetiştirmek, insanları inançlarına göre ayırmak yerine düşünen, daha özgür, daha korkak ve bilinçli bir nesil yetiştirilmesi herkes için çok daha faydalı olacak. İsteyen istediğine inansın. Ya da hiç inanmasın. Bu ülkede, bir nesil de neye inanıp inanmayacağına, fişlenmeden, kendi karar versin. Kimse de seçimi yüzünden dışlanmasın.",female
83,"Struga şiir akşamlarında altın çelenk aldığı yıldı. Sahnedeki Ted Hughes’ı izliyorum. ‘Panter’ adlı şiirini okuyor. Ted Hughes’ın şiirlerini ilk kez postadan gelen bir kitapla tanımıştım. Türkçeye yıllarda ne kadar çevrilmişti bilemiyorum. Ama 80’li yılların sonunda kardeşimin Londra’dan gönderdiği İngilizce kitaptı beni onunla tanıştıran. Sylvia Plath’ı da bir miktar okumuştum ama ikisini yan yana koymam, Sylvia’nin intiharıyla sonuçlanan dramatik hikâyeyi öğrenmem nedense çok sonraları oldu. Okurken biyografilerle ilgilenmemiş, şiirlerle iletişim kurmaya çalışmıştım yalnızca. Ondan olmalı... O yıl, Struga şiir akşamlarının resmi programına davetli değildim. Makedonyalı genç şairler, Struga şiir akşamlarına paralel ‘Genç Struga’ diye bir etkinlik düzenliyorlardı ve oraya çağırmışlardı. Genç Struga sayesinde, Cumhurbaşkanı’nın verdiği resepsiyon ve gemiyle Ohri gölündeki gezi dahil festivalin bütün etkinliklerine katılabiliyorduk. Gençler arasında, büyük festivalin bir parçası olmak şairlikte bir aşama görülüyordu. Hatta aramızda şöyle bir diyalog bile geçiyordu: “Şiirin harikaydı. Seni yakında esas festivalin sahnesinde göreceğime eminim.” O yaşlarda böyle şeyleri çok önemsiyorduk doğal olarak. Çok iyi hatırlıyorum. Ön sırada oturuyordum ve Ted Hughes’a çok yakındım. O yükseklerdeki sahnedeydi. Üstelik festivalin yıldızıydı. Altın Çelenk, Nobel’den önce bir şairin alabileceği en büyük ödül sayılıyordu sonuçta. Ama sahnedeki adam, sanki bu görkemli ana aldırmıyor gibiydi. Sadece şiirini okuyup gitmekti derdi... Kederli ve sıkıntılı, daha doğrusu umursamaz olduğu izlenimini yaratmıştı bende. Belleğim şimdi bana böyle bir resim sunuyor nedense. O an, sahnede onun ‘Panter’ şiirini okuyuşunu izlerken Sylvia Plath’ın şu dizelerini bilseydim herhalde iliklerime kadar ürperirdim. There is panther stalks me down One day I’ll have my death of him. Bir panter var sinsice yaklaşan Ölümüm onun elinden olacak bir gün. Sonraları, dolaşımdaki pek çok bildik hikayeyi okudum; Filmi filan da gördüm tabii. Ted Hughes’ın Sylvia’ya yazılmış ‘Doğum Günü Mektupları’ beni çok etkilemişti. Onu içten bulduğumu ve sempati duyduğumu söylediğimde çoğu feminist arkadaşım nedense öfkelendi. Sonuçta Ted Hughes sabıkası sabit ve mahkûm edilmiş biriydi. Ben, sanırım daha içeriden ve çok daha farklı bir yerden bakabiliyordum. Şairlerin deliliğe yakın karmaşık dünyasına tanık olduğum için olabilir... Bir de epey yakından tanıdığım bir erkek modeli var Ted Hughes’da... Dünyadaki bütün güzel kadınları düzmek isteyen bir erkek... Sonuçta çoğu kadının hikâyesi bir “başka kadınlar” hikâyesi değil mi? Hem hikâyenin ne kadarı efsane, ne kadarı gerçek bilemiyoruz. Hughes’ın Sylvia Plath’ın sevişme detaylarını bile içeren çok özel günlüklerini sansürlediğini, önemli bir bölümünü attığını biliyoruz tabii... Şiir gibi özeli kamusala taşıyan tehlikeli bir alanda şairlerin özel yaşamı bölük pörçük de olsa gözler önünde oluyor hep. Aslında gerçek hikâyeyi pek kimse bilmiyor. İnsanlar kurguluyorlar ve anlatı yayılıyor. Her işiten kendi katkısını yapıyor. Çok yakından tanıdığı birileri hakkında dolaşımda olan hikâyeleri duyunca insan ürperiyor. Hikâye her ne kadar acıtıcı ve utandırıcıysa insanlar bundan daha çok haz duyuyorlar sanki. Şimdi buradan yazmak bile tuhaf geliyor ama yakından tanıdığım bir şair hakkında “kızlarına cinsel taciz” yaptığı söylenmişti, ve “Siz ne diyorsunuz ya, onun kızı yok ki!” diye haykırmıştım. Gerçek hikâye nedir ve nerededir? Bunu şair dahil kimse bilmiyor bence. Şiirler ne kadar doğruyu söyler da oldukça tartışmalı. K dergisindeki hikâyeleri okumak bana da keyifli geliyor; bunu itiraf edeyim. Ama, yine de hep bir “acaba?” taşıyorum yedeğimde. İki hafta önce Oslo’dayken İbsen Müzesi’ne gitmiştik ve rehber kız, ünlü oyun yazarının evini dolaştırıken özel yaşamına dair çarpıcı hikâyeler anlatmıştı. Arkadaşlardan biri, “Buralarda onun hayaleti dolaşıyor mudur acaba?” diye sorunca kız gülerek şöyle demişti: “Bazen aklımdan geçmiyor değil. Bir gün öteki dünyaya gideceğim ve İbsen gelip yakama yapışacak ve şöyle diyecek: Seni hain seni, çabuk gel buraya. Benim hakkımda neler anlatıyorsun her gün insanlara?”",female
84,"Kadın erkek meselesi öyle basit bir konu olsaydı psikoloji ve sosyolojiden çok, edebiyatın konusu olmazdı. En büyük mutlulukların ve en derin kırılmaların yaşandığı bir alan bu… Küçük bir kızken dünyanın tehlikeli bir yer olduğunu bir biçimde öğreniriz. Erkeklerden sakınmak gerektiğine dair ilk bilgi kadınlara nasıl gelir acaba? Bu ürküntü biraz da kendiliğinden oluşur diye düşünüyorum. Boyutları, duruşu, hareketi algılayarak, bir de belki çevredeki diğer kadınların davranışlarını içselleştirerek... Sonuçta ortada yüzyıllardan beri kadınların bir kuşaktan ötekine aktardığı erkeklere dair bir bellek var. Bu bellek hem olumsuzluk hem de olumluluk taşıyan bir bellek. Hem güvenliği hem tehlikeyi aynı anda hissettiren bir cinsiyet söz konusu. Ders vermekte olduğum Kıbrıs’ın güneyindeki Kıbrıs Üniversitesi’ne bir “Kadınlar Üniversitesi” de denilebilir. Kampusun bahçesinde bile bir bakışta bunu fark ediyor insan. Bildiğim kadarıyla 8 kız öğrenciye iki erkek düşüyor. Bu oran galiba son yıllarda 7’ye 3 olmuş ve buna sevinmişler. Bunun çeşitli nedenleri olabilir. Bu konuda herhangi bir araştırma yapılıp yapılmadığını bilmiyorum ama ailelerin erkek çocuklarını yurtdışına eğitime gönderip kızlarını Kıbrıs’ta tutma eğilimi bunun bir nedeni gibi geliyor bana. Sömestr başında edebiyat dersime girdiğimde tüm kayıt yapanların kızlar olduğunu gördüm. Kadın şairlerle ilgili bir ortak proje yapalım; hatta bir video oluşturalım gibi fikirler tartışılırken içeriye Nikiforos girmez mi! Kızlar birden gülüştüler ve sınıftan biri, “Olsun canım. O da kamerayı taşır” diye bir espri yaptı. Bana göre Nikiforos’un kursta bulunuşu iyi de oldu. Ortamı farklılaştırdı. Geçen gün Lefkoşa’daki film festivalinde Japon çizgi film ustası Miyazaki’nin bir filmini izlerken, küçük kızların erkek çocuklara duyduğu aşk beni düşünürdü. Miyazaki’de hep kahraman ve güçlü olan küçük kızların âşık oldukları, rüzgârda uzun saçları savrulan bir erkek çocuk olur. Küçük kızların erkeklere ilgisinin çok küçük yaşlarda başladığı bir gerçek… Bu, prensine kavuşmayı bekleyen prenses masalları yoluyla mı öğrenilmiş bir şey yoksa anne-baba-kız üçlüsüyle ilgili Freudcu bir açıklaması var mı, şimdi bilemiyorum. Kadınlar, erkekler tarafından beğenilmekten her dönemde hoşlanırlar. Bunu hissettiren bakışlar bile gururlarını okşar. Çok hassas, kırılgan bir gururdur bu. İltifatla taciz arasındaki farkın derin bilgisi kadınlarda mevcuttur. Geçen hafta Larnaka’daki bir Rum devlet okulunda konuşma yaptım. Okul salonunda yaptığım konuşmadan sonra sorulara geçildi ve birkaç öğrencinin ardından bir erkek öğretmen söz alarak şöyle konuştu: “Birkaç yıl önce Makariu stadyumunda bir konsere gittim. Konserde bir kadın Türkçe şiir okudu. Sonra kafamda onun sesiyle eve geldim. Geceyarısı karımı uyandırdım ve şöyle dedim: Sana bir itirafta bulunacağım: Başka bir kadına âşık oldum. Bir Türk kadına âşık oldum. Burada durakladı ve ellerini öne doğru uzatarak şöyle devam etti: O kadın sizsiniz” Sahneyi hayal edebilirsiniz. Çocuklar gülüştüler, ben kıpkırmızı oldum. Daha sonra bu olayı birkaç arkadaşıma aktarınca çok farklı tepkiler aldım. Türkiyeli kadın arkadaşım, “Patavatsız” dedi. Kıbrıslı Rum kadın arkadaşım, “Bence çok tatlı ” diyerek olumladı. Türkiyeli bir erkek arkadaş ise, “Ne hoş, bunu yazmalısın. Bir film karesi gibi” diye yorum yaptı. Türkiyeli kadın arkadaşımın olumsuz yaklaşımı biraz da kendi dağarcığındaki erkeklere dair bilgiden kaynaklanıyor olmalı. Belki de kültürel bir durum. Aklıma geçen yaz Atina’da tanık olduğum bir olay geldi. Arkadaşım Maria ile tren istasyonunda buluştuğumuzda göğüs dekoltesi biraz abartılı bir bluzla gelmişti. “Biraz abarttım galiba” dedi. “Az önce bindiğim taksideki şoför, ‘Ah, ah, siz kadınlar yazın sıcak alıp açılıyorsunuz ama zaman da bizi sıcaklık basıyor’ dedi”, diye anlattı. Şoföre “Rahatsız ettimse inebilirim” diye tepki göstermiş; da, “Asıl ben rahatsız ettimse özür dilerim” diye yanıtlamış. O gün yapacağımız gezi biraz aksamıştı bu yüzden. Maria atölyesine uğrayıp bluzunu değiştirmekte ısrar etmişti çünkü. Kadın erkek meselesi öyle basit bir konu olsaydı psikoloji ve sosyolojiden çok, edebiyatın konusu olmazdı. En büyük mutluluklar ve en derin kırılmaların yaşandığı bir alan bu. Banal bulup hafife almak hiç de doğru değil diye düşünüyorum.",female
85,"Barış Bıçakçı zarif ayrıntıların, küçük pürüzlerin, ilk bakışta farkedilmeyen inceliklerin yazarı. Ne zaman okusam, elimden tutmuş bana etrafı gösteriyor gibi gelir. Her seferinde şaşırırım buna. Yeni romanının kahramanı başarısız yazar Cemil de hikayesini ayrıntılar üzerinden anlatıyor. Bıçakçı, karakterinin bu haliyle eğlenmek ister gibi, romana “Sinek Isırıklarının Müellifi” ismini yakıştırmış. Bununla kitabın kahramanından pek büyük işler beklemememiz gerektiğini, onun “gündelik kırıntıların” ve “manasız fazlalıkların” yazarı olduğunu söylüyor. Ancak okudukça farkediyoruz ki, hayat aslında yazarın “sinek ısırıkları” diye tarif ettiği anlatılmaya değmez bu küçük detayların biraraya gelmesinden ibarettir. Günlerimizi dolduran, bizi oyalayan şeyler hep bunlardır. Büyük olaylar bitip söndüğünde, hayatımızı yeniden işgal edecek ve art arda birbirlerinin üzerine yığılacaklardır. Barış Bıçakçı’nın becerisi, yaşantımızın hoyratlığı içinde farketmediğimiz bu gündelik detayları oldukları yerden çekip çıkarması ve önümüze koymasıdır. Bu kitabında da, bize müthiş bir incelikle derlediği bu ayrıntıları gösteriyor. Hep olduğu gibi, onunla beraber dolaşırken biraz yavaşlıyoruz. Eğilip dünyaya alıcı gözle bakıyoruz. Yalnızca gözlerimiz değil bütün duyularımız keskinleşiyor. İkiyüzelli gram fındığın kavanoza boşalırken çıkardığı “bebek kahkahasına benzeyen” sesi duyuyor, çilek reçelinin üzerinde yüzen beyaz köpüklere yakından bakıyor, parkta dalgın dalgın dolaşan ve önlerine biri çıkınca korkup “Hih!” diye minik ayaklarının üzerinde sıçrayan kirpilerle karşılaşıyoruz. Barış Bıçakçı bunları farketmeden geçip gitmemize izin vermiyor. Sorumluluğunun farkında. O olmasa, kim bahsedecek bize babasının gücünü iyice sıkılmış musluklarda hisseden çocuğun güveninden? Eski masa saatinin bir daha asla insanın annesi hayattayken olduğu kadar yuvarlacık ve güzel görünmeyeceğini kim söyleyecek? Kim duyuracak bize cam bir kase içinde ıslanmaya bırakılmış nohutlardan gelen “Çıt!” sesini? “Yazmak anlamsız olanı anlamlı kılmaya cüret etmektir,” diyor zihninde editörüyle konuşup duran Cemil. Esas olan esasa dair hikayenin dışında kalanlardır. O zaman en sıradan, en basit, en küçük detayları anlatmak gerekir. En çok onlar hak ederler anlatılmayı. Garip olan şudur ki, bütün bu ayrıntıları göstermek için bizi elimizden tutup parklarda bahçelerde gezdiren, toplu konutların dairelerinde dolaştıran yazar, aslında yapmaya çalıştığı şeyin imkansız olduğunun farkındadır. Çünkü istediği kadar anlatsın, dünyayı tümüyle onun gösterdiği gibi görmemiz mümkün olmayacaktır. Romanın ortalarında bir yerde, genç bir çiftin ilişkisini anlatır bize Cemil. Berkan ve Şeyda aynı anda aynı rüyayı gördüklerini düşündükleri için birbirlerine aşık olurlar. İkisi de koşan bir kaplan görmüştür. Pırıl pırıl gözleriyle dönüp bakan vahşi bir hayvan. Cemil, kızın iri ela gözlerine bakarken böyle birinin rüyasında kaplan görmesinin kaçınılmaz bir şey olduğunu düşünür: “Onun rüyasına giren kaplan vahşi ve erotikti, bir atılışta kendisini görene dönüşmeye hazırdı. Berkan’ın gördüğü kaplansa büyük ihtimalle desenli battaniyelerin kaplanıydı.” Cemil, dünyanın böyle yanlış anlamaların üzerinde durduğunu bilir. Yazarla okuyucunun ilişkisi de bundan farklı değildir. Aynı rüyayı gördüğünü zanneden iki kişi, anlık bir büyülenmeyle birbirinin kucağına düşer. Bu büyülenme hali bir süre devam etse de, gerçek eninde sonunda gerçek ortaya çıkacaktır. Aynı yöne baksalar bile, iki kişinin aynı şeyi görmesi mümkün değildir. Öyleyse, “Sinek Isırıklarının Müellifi” anlatmayı neden sürdürür? Neden sessiz bir inatla bize kenarda köşede kalmış ayrıntıları gösterip durur? Dünyayı onun gösterdiği gibi görmemiz mümkün değilse, aynı anlamı bulamayacaksak, aynı yere bakıp aynı şeyi göremeyeceksek, neden hala kitaplar yazmaya devam eder? Bunun cevabı basittir. Cemil umudunu yitirmemiştir. Bilir ki, aşkta olduğu gibi edebiyatta da iki kişinin arasındaki mesafe aşılabilir. Aynı yerden bakabilir, aynı sesi duyabilir, aynı kaplanı görebilir insan. Küçücük bir için bile olsa. Geriye kalan her şey yalan bile olsa. Toplu konutlar cansıkıntısı üzerine yükselse, yaşlı kadınlar kapatıldıkları odalarda korku içinde ölse, babalar muslukları artık eskisi gibi kuvvetle sıkamaz olsa da, bu ihtimalin sıcaklığı yayılır Bıçakçı’nın romanlarına. “Aşağısı hep cinayet”tir belki. Ama biz yukarıda umut etmeye devam edeceğiz, der gibidir bize. Barış Bıçakçı’yı sadece bunun için bile sevebiliriz.",female
86,"‘Karamazov Kardeşler’ çok büyük bir romandır. Hatta belki de en büyüğüdür. Dostoyevski bu romanın içine dünyaları sığdırmıştır. Onun için oturup ‘bir roman, bir sahne’ oyunu oynuyor olsak, bu romanı anlatacak kişinin en iyi sahneyi seçebilmek için saatlerce düşünmesi gerekir. Bunu kabul etmekle beraber, hiç tereddüt etmeden en sevdiğim sahneyi söyleyebilirim: Babasını öldürdüğü suçlamasıyla yargılanan Dimitri Karamazov, saatlerce süren mahkemede yorgun düşüp uyuyakalır. Uyandığında başının altına bir yastık konduğunu farkeder. O vakte kadar canla başla suçsuzluğunu kanıtlamaya çalışan Dimitri’nin gözleri dolar, yüzü aydınlanır ve minnet dolu bir sesle “Başımın altına yastığı kim koydu? Kimdir iyi yürekli insan?” diye sorar. O kişi ortaya çıkmaz, ama Dimitri değişmiştir; suçsuz olmasına rağmen kürsüye yaklaşır ve her şeyi imzalamaya hazır olduğunu söyler. Bu küçücük şefkat anı çözülmesine neden olmuş, başka her şeyi önemsizleştirmiştir. Bizi mahvedenin kabalıklar olduğunu zannederiz. Oysa, asıl incelikler yıkar hepimizi. Kabalık, içinde yaşadığımız, kendimizi hazırladığımız, hatta bir dereceye kadar baş etmeyi öğrendiğimiz bir şeydir. Dünya iyi bir yer değildir. Hayat acımasız, insanlar hoyrat, mutluluklar geçicidir. Bunu beş yaşında falan öğreniriz. Sonrası üç aşağı beş yukarı hep aynı terânedir. Başta karşımızdaki insanların duyguları olmak üzere hayatta bir çok şeyi kontrol edemediğimizi farkederiz. Üstelik görürüz ki, bu hiç de bir bilgi değildir aslında. “Öteki,” cehennemin kendisidir. Sartre, başka bir çok şeyde olduğu gibi, bu konuda da haklıdır. Böylece zaman geçer. Yavaş yavaş katılaşırız. Hayata karşı donanmış, kötülüklere karşı zırhlanmış olduğumuzu düşünmek isteriz. Beklentilerimizi düşük tutar, her şeye hazırlıklı olmaya çalışarak yaşar gideriz. Sonra birden, hiç beklemediğimiz bir yerden, bizi hiç tanımayan birinden bir incelik görürüz. İşte bu darmadağın eder bizi. Buna hazırlıklı değilizdir çünkü. Kırk yaşına girdiğim gün hayatımın en kötü günlerinden biriydi. Neredeyse bir ay boyunca her gün yaptığım gibi, hastaneye annemi görmeye gitmiştim. Annem komadaydı. Yoğun bakımdaydı. Bizi yine içeri almadılar. Bir kez daha ‘her şeye hazırlıklı’ olmamızı söylediler. Babam, kardeşim ve ben hastanenin bahçesinde yine sessizce oturduk. Eve dönerken, bir daha hiç bir doğumgünümde mutlu olamayacağımı biliyordum. Ruhumla beraber bedenim de katılaşmış gibiydi. Her adım için düşünmem gerekiyordu. Bir robot gibi ilerleyerek dolmuşa bindim. Biri bana dokunursa paramparça olacağımdan korktuğum için öne, şöförün yanındaki koltuğa oturdum. Güzel bir yaz günüydü. Haziran güneşi ön camda patlayıp dağılıyor, her şey fazla parlak, fazla canlı, fazla renkli görünüyordu. Işık öyle kuvvetliydi ki, canımı acıtıyordu. Dayanamayıp gözlerimi kıstım. Bunun üzerine yanımdaki koltukta bir hareket hissettim. Yaşlıca bir adam olan şöför bana doğru uzandı, önümdeki güneşliği indirip gözlerimin hizasına gelecek şekilde ayarladı. Sonra hiç bir şey söylemeden işine döndü ve gözlerini yola çevirdi. Güneşliğin üzerindeki aynada kendimi gördüm. Kızarmış ve kısık gözlerimi. Şöföre teşekkür etmek için ağzımı açtım. Ama sesim çıkmadı. İşte zaman ağlamaya başladım. Her şeye hazırlıklı olduğumuzu zannederiz. Ama bir gün bir şey olur. Kırılırız. İncelikler yüzünden.",female
87,"Annemin zamanı biliyorum daha da korkunçtu, büyükanneleriminkini düşünmek bile istemiyorum. Geleneksel ile modernin birbirine direndiği geçiş dönemlerinde kadınların hikâyesinden söz ediyorum. Erkek kardeşlerimiz ve erkek arkadaşlarımızla bir eşitlik içinde olduğumuzu sanırken bir gün sokaklardan çağrılıp evlere kapatılışımızı. Dışarısı büyümekte olan kızlar için tehlikelerle doluydu. Koruma altına alınmamız gerekiyordu. Üstelik bizlere de güven olmazdı. Bir serbest bıraksalar başlarına olmadık işler açabilirdik. Böyle kilit altında tutulmak kızları nasıl da kışkırtmaktaydı halbuki. Bazı kızların içlerindeki sıkıcı saatleri sevgilileriyle nasıl buluşacaklarına dair planlarla geçerdi. Baskı ne kadar fazlaysa kızların başkaldırısı da kadar acımasız olurdu. Çevremdeki bazı kızlarla kıyaslanınca ben kadar da baskı altında sayılmazdım. Öncelikle bir modernlik iddiası, geri kafalı, tutucu insanlara karşı bir eleştiri vardı. Bunun altında ise zalim ve ikiyüzlü bir orta sınıf patriyarkizmi ve tutuculuğu... Benim daha rahat olmam biraz da ilgisizliktendi. Kız çocuklarının kilit altında tutulması ciddi emek isteyen bir projeydi ve kimsenin buna vakti ve enerjisi yoktu. Öncelikle bu projeyi yürüten bütün anne ve babalar okul zilinin çalmasından beş dakika önce arabalarıyla okul kapısında belirirlerdi. Ben ise okul ve arasındaki yolu genelde yürürdüm. Çoğu küçük kızda görüldüğü gibi erkekler tarafından beğenilme, bir gün bir prens tarafından bu korkunç hayatımdan kurtarılma hayali bende de vardı. Beğenen erkeklerin özel bir bakışı olurdu ve bu da insanı heyecanlandırıp mutlu ederdi. Benim prensim, Yılmaz Güney’di. Kafamdan ona mektuplar yazardım. Bazı kızlar çok daha hızlı büyümüşlerdi. Çocuklukta direnen ve onun ötesindeki hayatlara kaygı ve korkuyla bakanlardan olan ben, henüz masumiyet çağındaydım. Doğrusu ordan çıkmaya da hep direndim. Dünyayı anlamak ne kadar zordu. Binbir türlü çelişki ve ikiyüzlülük kafa karıştırıcıydı. Bir yandan böyle bir masumiyet taşırken bir yandan da verili olan herşeye karşı öfke ve isyan doluydum. Tutsaklıktı hissettiğim. Aile cehenneminde dayanılmaz bir mahkûmiyet. Zaten tutsaklığa doğmuş; enklavlarda, militarize bir toplumda geçen çocukluğumla yeterince yaralanmıştım. Ben çocuklukta dirensem bile başkaları büyümek ve serpilmekte olan genç bir kadın görüyorlardı karşılarında. Üstüme doğru gelen tacizler beni afallatıyordu. Erkek çocuklarla eşit olduğumu düşünüyordum ama herkes bana bunun böyle olmadığını söylemekteydi bir biçimde. Böyle bir kader vardı işte. İnsana ya boyun eğdiren ya da isyan ettiren bir kader. Şimdi sayfalarında aile cehennemine, kendileri için yazılı bu kadere isyan etmiş genç kızların trajik hikâyelerine rastladığımda nasıl da ağlamak geliyor içimden. Beş katlı binadan itilen, ardından da sedyede bıçaklanan Siirtli kız örneğin. ‘Kapılar’daki Rüzgarın Kızı şiirimde şöyle yazmıştım: Törelerin örümcekli evinde Acı çekerdi Rüzgarın kızı Uçmayı unutmadığı için Zincire vurdular onu Kelepçelediler bir adamın yüreğine Açılmazdı pas tutmuş kapılar Uymazdı hiç bir anahtar Geriliğin kilidine Annemle teyzesi arasında geçen bir diyalogu anımsıyorum.. Annem, teyzesine, “Neşe’nin bir erkek arkadaşı var” dediğinde büyük teyzem bunu olgunlukla karşılayınca annem yaygara koparmış ve teyzesine yıllar önce kendisi sevdiği adamla evlenmek istediğinde sarf ettiği sözleri anımsatmıştı. O zaman da büyük teyzem, “Şimdi zaman değişti” diye savunmuştu kendini. Kadınlar için geride kaldığı düşünülen bazı zamanların farklı ülkelerde, farklı kültürlerde hâlâ bugüne ait olduğunu işitmek, tutsaklık ve zulüm hikâyeleriyle karşılaşmak insanı ürkütüyor. Bizim için ‘dün’ olan dünyanın bazı yerlerinde hâlâ ‘bugün’ ve bizim ‘bugün’ümüz başkaları için çoktan dün olmuş. Farklı kuşaklar ve farklı ülkelerden kadınların paylaşacağı çok hikâyeler var. Kadınlar açısından dünyanın hâlâ oldukça berbat bir yer olduğunu anlatan, aile içi küçük cinayetlere dair hikâyeler...",female
88,"Kadınlar arasında gerçek bir kızkardeşlik, bir dayanışma mümkün müdür? Kadınlarası rekabetin erkekler arasındaki rekabetten farklılığı sanırım ilkinin gizli olmasıdır. Erkekler açık bir biçimde rekabet ederler. Hayat zaten onlar için bir yarış kulvarıdır. Kadın kültüründe ise rekabet ahlaklı sayılmaz. Olması gereken dayanışmadır. Ama bir yandan da pek çok kadının hayat hikâyesi “öteki kadınlar” tarafından belirlenmiştir. Henüz küçücük bir kızken “En güzel benim”le başlayan rekabet, sonraları genç kızın yaşamına erkek karakterlerin girmesiyle bir Medea tragedyasına dönüşebilir. Kadınların bağımsızlıklarını kazanmaya başlamalarının çok yeni olduğunu gözönüne alırsak, kadınların tarihinin erkekler üzerinden belirlendiğini; ekonomik, sosyal, duygusal varoluşun bir erkeği elde edip elde tutma becerisine bağlı olduğunu görebiliriz. Erkek, toplumsal anlamda kadına kimlik veren onun güvenliğini sağlayan, varlığını sürdürebilirliğinin temel koşulu olmuştur çağlar boyunca. Hal böyle olunca, kadının bu hayata tutunma bastonunun peşinde olabilecek diğer kadınlar meselesi önemli bir mesele olarak ortaya çıkıyor. Öteki kadınlar, kadının en temel varoluşuna tehdit oluşturuyorlar. Bu durumda nasıl bir kızkardeşlikten söz edebiliriz? Kızkardeşlik her dayanışma modeli gibi erkeklerin düşmanlaştırıldığı yerde onlara karşı bir duruş olarak ortaya çıkıyor belki. Kadınların erkekleri devre dışı bıraktığı lezbiyen ilişkilerde ise kızkardeşlik sanki daha da olanaksız bir durum gibi. Burada da başka kadınlar, kadının rakibi durumunda. Bütün bunlara ve kadınlar arasındaki sorunlara rağmen yine de kadınlar arasında hayattaki genel mağduriyetlerinden kaynaklanan bir dayanışma durumu ve ruhundan söz edebiliriz. Benim için kız arkadaşların gösterdiği anlayış ve dayanışmanın eşi benzeri yoktur. Bunun değerinin daha ileri yaşlarda ortaya çıkıyor olması yani orta yaşlı kadınlar kızkardeşliği ise biraz da erkeklerin kadınların hayatındaki öneminin azalmasıyla açıklanabilir belki. Her ne kadar günümüzde bu yaş meselesine kozmetik ürünler ve güzelleşme sanayisi sayesinde önemli bir direniş olsa da kadınların hayatında çok trajik bir zaman dilimi var. Gençlikteki diriliğin elden gittiği ama yaşlılığın vakurluğuna da henüz varılmadığı bu dönem kadınları erkeklerin aşağılamalarına açık duruma getirir. İstanbul’da gençlerin sırayla kalkıp ‘stand up’ şov yaptığı bir barda cinsel cazibesini yitirmiş ‘şişman teyzeler’ kategorisi üzerinden yapılan aşağılayıcı esprileri dehşetle izlemiştim. Geçenlerde de ‘facebook’ta dolaştırılan bir görsel iletiyi merak edip açtım. Bu ileti önce göğüsleri yeni belirmeye başlamış Afrodit duruşlu on beş yaşlarında bir kız çocuğuyla başlıyor ve her tıklamada çocuk yaşlanıyor; vücut şişmanlamaya, kırışmaya, göğüsler sarkmaya başlıyor ve sonunda yaşlı bir kadına dönüşüyor. İletiyi gönderen şöyle de bir not düşmüş: “Erkekler de değişiyorlar tabii ki. Onlar da göbeklenip kelleşiyorlar.” Bu böyle olsa bile bir güzellik sembolü ve zihinden çok beden olarak görülen kadınların hayatın belli bir döneminde maruz kaldıkları aşağılanmanın eşi benzeri yok. Bu dönemde kadınlar göbekli ve kel kocaları tarafından genç kızlarla kurulacak ilişkiler için terk edilebilecek, yıllardır büyük bir özveriyle emek verdikleri ilişkileri ve evleri başlarına yıkılabilecektir. İyice yaşlanıp elleri öpülecek duruma gelene kadar hayattaki varlıkları bir sıkıntı, bir vefasızlık haliyle sarmalanacaktır. Hele geriye baktıklarında avunabilecekleri güzel bir hayat, onlara sevgi ve dayanışma gösterecek çocukları yoksa daha da çekilmez hale gelecektir bu. Kadının çok küçüklükten taşıdığı çok özel gururunun incindiği yer cehennemin eşiğidir onun için. Bu cehennemin eşiğine ise bir erkek tarafından ama genelde başka bir kadın dolayımıyla sürüklenmiştir. Penelope’nin kızkardeşleri onun cehenneminin bekçileridirler. Kadınlararası cazibe hiyerarşisinde üstte duran kadınlar gururlu kraliçe halleriyle başka kadınların sırtına basarken erkeklerin iltifatlarıyla sağırlaşıp aşağıdaki kızkardeş iniltilerini hissetmezler ve bu ihtişam zamanlarında bir gün sıranın kendilerine de gelebileceğini düşünmezler.",female
89,"Küçüktük, ufacıktık. Kocaman hayallerimiz vardı. Sonra birgün bedenimiz büyüdü ve hayallerimiz renksizleşti. Yaratıcılıktan hayli uzak bu hayallerimiz için belki adaklar adadık, mendiller bağladık gizli gizli dilek ağaçlarına ya da istediğimiz şeylerin bir listesini yaptık. Çocuk hayallerimizi çabuk kaldırdık raflara. Küçükken bir kanepenin arkasında kendimize bir köşe, bir dünya yaratmıştık. Oyuncak karga, köpek ve tavşanlarımızla orada vakit geçirirdik bazen. Sanki dokunulmazlığın olduğu bir yerdi orası. Dünyanın bütün kötülüklerinden, büyüklerin kurallarından, herkes ve herşeyden uzak bir dünyaydı. O sıkış pıkış köşe bizim için koca bir yaşam alanıydı. Öldürülmeyen, işkence görmeyen oyuncak hayvanlarımız için bile yer vardı. O dünyadan tam olarak ne zaman çıktık biz? Herşeye ve herkese hesaplamadan, önyargısız yaklaşmayı köşeyi terkettiğimizde bıraktık. Hep kocaman adamlar, kadınlar olmaya özendirildik. İstedik ve olduk. Zorlu yollardan, sınavlardan geçtik. Hepimiz iyi çocuklardık. Kimimiz filmlere merak saldık, kimimiz iç hastalıklara. Yönetmen ya da doktor olduk. Kimimiz ise muhteşem resimler çizerdik ama çocuk yaşta çalışmak zorunda bırakıldık. İstediğimiz hiçbirşeyi olamadık. Özellikle sanat yolu en tehlikeli yoldu önümüze konulan haritada. Ne zaman haritasız bir yola çıkmak istesek , girmek istediğimiz sokaklara yasaklar getirildi. Yeteneklerimizin bir kısmı “hobi” olarak kaldı, diğer kısmı belki de hiç keşfedilmedi. Ne zaman bu kadar kibirli olduk? En son ne zaman yolda küçük bir çocuğu gördüğümüzde gülümseyerek onun gözünden dünyayı görmeyi hayal ettik? Ve ne zaman “gerçek” dünyaya döndüğümüzde bakışlarımızı bu kadar mesafeli kılan şeyleri unutmayı istedik? Biz çok değiştik. Bazen istemeden, bazen farkında olmadan… O boyalı kalemlerin üzerinden akıp geçti zaman, bütün renkler birbirine karıştı. Şimdi ciddi ve fiyakalı göstermek için kendimizi gösterişli kelimeler seçer olduk. Ama iyi kararlar da aldık bazen. Kararlar almakta çok başarılı olduk. Yarın dedik yeni bir gün olacak. Bir iç çektik ve dedik ki kendimize: Düşüncelerim şimdiki gibi yük olmayacak. Kalbimdeki pas silinecek. Erken uyanacağım. Daha söylenip daha çok güleceğim. Tanımadığım komşularıma merhaba diyeceğim. Sevimsiz, asık suratlı üst komşuma bile gülerek selam vereceğim. Cevap vermediğinde sinirlenip içimden kötü sözler etmeyeceğim… Belki de yarınlar geldiğinde unutuldu ya da başka günlere ertelendi bu kararlar. Ama hiçbirimiz, hiçbir zaman böyle mutsuz ve hormonlu bir dünyada yaşamayı istemedik. Böyle olacağını bilseydik de evlerin köşelerinde yarattığımız dünyalarımıza geri dönerdik. Ne selamsız sabah soğukluğu, ne aynada somurtkan yüzümüz… Sadece bizim dünyamız, bizim kuralsızlığımız, kargalarımız, ayılarımız ve uzaktan hep beraber izlediğimiz şaşırtıcı, vahşi bir dünya...",female
90,"Kritik anlarda geçmişin bilgileri ve düşünce sistematiği birden hortlayabiliyor. Bu zehirle nasıl başa çıkabiliriz. Paradigma değişimi nasıl gerçekleşebilir diye sorarsanız; sanatla derim Ders vermekte olduğum Kıbrıs’ın güneyindeki Kıbrıs Üniversitesi’nin Türkoloji bölümü her dönem bir kültürel etkinlik düzenliyor ve genelde Türkiye’den bir konuğumuz oluyor. Bu dönemin konuğu Türkiye’deki farklı kimlikler ve kültürler üzerinden gerçekleştirdiği muhteşem Ebru projesi ile Attila Durak’tı. “Türkiye’nin renkleri, Kıbrıs’ın sesleri” başlıklı etkinlikte Attila’nın görsel sunumunun yanısıra Türkoloji bölümü öğrencileri de bir 'Sesler Ebrusu' gerçekleştirdiler. Kıbrıs’ta konuşulan değişik dillerde metinler okudular. Etkinlikte, Türkçe, Yunanca, Kıbrıs Türkçesi, Kıbrıs Rumcası, Ermenice, Venedikçe, Maronit Arapçası, Latince, Kürtçe, Bulgarca, Arapça, Fransızca, Ruşça içiçe geçti. Bütün bu dillerin harika melodisi bir barış senfonisi oluşturdu. Onları anlamasak bile bize güzel düşünceler aktardıklarını, sevgiyi fısıldadıklarını hissettik. Bir süredir Attila’nın Metis yayınlarından çıkan beş kiloluk Ebru kitabı salondaki masamın üzeride duruyor ve gelen konuklar kendilerini kitaptaki fotoğraflara öyle bir kaptırıyorlar ki beni unutuyorlar. Arada, 'Hey, ben burdayım!' diye uyarmam filan gerekiyor. Attila, Perşembe akşamı Artos Vakfı’nın güzel salonunda gerçekleştirdiğimiz etkinliği “ Herkes kendi kişisel ebrusunu düşünsün” diye bitirmişti. Etkinliği planlarken bu kadar değişik dili konuşabilen öğrencilerimiz olduğunu keşfetmek bizim için de şaşırtıcıydı doğrusu. Dünyadaki bunca kültürü, bunca çeşitliliği ulus devletlerin tekcil tahayyülü içinde sınırlamak ancak bir yalanı yaşamaya dönüşebiliyor. Attila’nın yaptığı alan araştırmasında da keşfettiği gibi baskı ya da korku insanların anadillerini, kültürel ve dinsel kimliklerini yaşamalarına engel olamıyor. Ev içleri, bütün bu kimliklerin mabedine dönüşebiliyor. Öğrencilerimizin kendi ana dillerinde metinler okumalarını izlerken bir ayrıntıyı fark ettim. Özgüvenlerinin arttığını, okudukları dillerle daha önce bilmediğim başka birine, gerçek kendilerine dönüştüklerini, güzelleşip çiçek açtıklarını... Geçen hafta Türkiye televizyon kanallarının birinde tüylerim diken diken izlediğim MHP kongresi çocukluğumuzu, ilk gençliğimizi zehirleyen milliyetçi eğitimi, içinde büyütüldüğümüz nefret ideolojisini bir kez daha hatırlattı bana. Şu Kıbrıs’ta dağa taşa yazılan “Bayrakları bayrak yapan üstündeki kandır. Toprak eğer uğrunda ölen varsa vatandır” manzumesini Devlet Bahçeli’nin ağzından işitmek hayatlarımızı mahveden benzeri adamları anımsattı bana. Bize dayatılan düşünce sistematiklerini, karşılarında dehşetle titrememiz beklenen kutsalları reddederek kendimizi attığımız tehlikeleri, yaşadığımız ayrımcılıkları, bizden nefret edenlerin aslında canlarımıza kast edebilecek kadar acımasız olduklarını düşündüm. Bir yandan da gurur duydum böylesine bir katharsisi bu koşullarda başarabilen yakın çevremle... Milliyetçiliği aşarken ne denli zenginleştiğimizi, yüceldiğimizi fark ettim. Kanlı sınırların silahlı bekçileri değil ama gökyüzünün özgür martıları olduğumuzu... Kıbrıs’ta yayınalanan kitaplara, düzenlenen konferanslara, akademik araştırmalara, televizyon tartışma programlarına baktığımızda 'milliyetçilik' in önemli bir yer tuttuğunu görürüz. Ülkenin 'milliyetçilik' ile yaşadığı trajik deneyim bu konudaki duyarlılığı daha da artırıyor kuşkusuz. Türkiye’deki gibi kendine hem solcu hem de milliyetçi diyenlere pek rastlanmaz yüzden. Bazı solcuların ara ara milliyetçi denebilecek nüansları olsa da ideolojinin kendisini bir sıfat olarak kabul etmezler, hatta hakaret bile kabul edebilirler. Kuşkusuz ki onca yıl enjekte edilen zehirin bünyeden birden atılması kadar kolay değil. Kritik anlarda geçmişin bilgileri ve düşünce sistematiği birden hortlayabiliyor. Bu zehirle nasıl başa çıkabiliriz. Paradigma değişimi nasıl gerçekleşebilir diye sorarsanız; sanatla derim. Ruhumuzun en karanlık dehlizlerine aydınlık getirebilen, bunca yıldır hissedip de söze ve cisme dökemediklerimizi önümüze seren sanatla... Ebru gibi altın yürekli, sevgi dokunuşlu projelerle.",female
91,"Bir süredir Türkiye’de tatildeyim. Bir şehirde en fazla üç gece kaldım. En çok Datça’dan ayrılırken üzüldüm ve en çok Müberra ile Yaşar Aydoğan’ın hayatlarını ve Bahadır Cihangir Genç’in yemeklerini unutmadım. Bu onların hikâyesi… Biraz kuş sesleri, biraz çiçek kokuları, biraz Müberra’nın yapımı likörleri… İçine Dali kaçmış bir adamın leziz yemekleri, biraz Fado, bolca da huzur. Onların hırssız sanat ve yaratıcılık kokan dünyalarının kapılarından içeri dalacağız. Eskiden İstanbul’da bankacılık yapan Müberra ve Yaşar 2005 yılında her şeyi arkalarında bırakıp aşık oldukları Datça’ya yerleşmişler. Onların değişiyle “tüketen ve körelten şehir hayatından kaçıp, gerektiği kadar kazanmaya” karar vermişler. İlk yıllarında sadece denize girmiş, bahçeleriyle ilgilenmiş, şehri ve insanlarını daha yakından tanımışlar. Ada halkının onları aralarına kolay kabul edip etmediğini sorduğumda “Biz buraya ukalalık yapmaya değil, köylü olmaya geldik. Bu yüzden de sorun yaşamadık” diyor Yaşar. “Buranın havasını, suyunu tüketiyorsak bir şeyler üretmeliyiz” diye düşünüp unutulmaya yüz tutmuş ipek dokumacılığını yeniden canlandırmaya, iki yüz yıl önceki geleneği devam ettirmeye karar vermişler. Başlarda Umman Teyze dışında herkes onları caydırmaya çalışmış. Onlar ise inat edip vazgeçmemiş, köylülerden öğrendikleri ipek dokumacılığını onların torunlarına öğretmeyi bile başarmışlar. Seksenli yıllarda turizm patlamasıyla bir kenara itilen ipek dokumacılığını 2006’da yeniden canlandırmışlar. Önceden Datça’da evlerde ipek stoku oluyormuş. Seksenli yıllardan sonra turizmin başlamasıyla herkes arazilerini satmış, ipekçilik bitmiş. Yaşar “Paraları yokken ipekleri vardı, paraları olunca ipekleri bitti” diyor ve ekliyor “Datça’da eskiden ipek vardı diyenler, bugün, burada ipek var diyorlar.” Eskide bir okulda kurdukları İpek Dokuma Atölyesi’nde Bursa’dan aldıkları ipek tohumlarını dut yapraklarıyla besleyerek kozalardan ipek çıkartmış ve kendi yaptıkları el tezgâhlarında şal, peştamal dokumuşlar. Bu yıl ilk defa sarı ve yeşil koza yetiştirmiş, üç bin tane dut fidanı dikmişler. Can Yücel Sokak’taki atölyelerinde el yapımı ipek kumaştan dokunan şal, gecelik gibi ürünlerin dışında Osmanlı döneminde uygulanan Sedef Kakma Sanatı, Vitray ve Camaltı Halk Sanat çalışmaları ve yine el yapımı olan, bir eşi daha olmayan takıları bulabilirsiniz. Şehir kargaşasına alışmış biri olarak yazın yaşadıkları hayatı görüp onlara imreniyorum ama kışın sıkılıp sıkılmadıklarını sorgulamadan da edemiyorum. “Burada kışın görebileceğiniz kişi sayısı çok ama bizim sıkılmaya vaktimiz olmuyor çünkü bütün işlerimizi kışın yapıyoruz. Biz yazın boştayız.” diyor Yaşar. Datça’ya yaşam kalitelerini yükseltmeye gelmişler. Domates ve salatalıkları bahçeden, peynirleri köyden alıyorlar. Reçelleri Müberra yapıyor. Yolunuz düşerse Antik Cafe Bar, Datça Sanart’ın hemen yanında. Bahadır Cihangir Genç’in başka hiçbir yerde tadamayacağınız yemeklerini yemeden, Müberra’nın yapımı likörlerini tatmadan yolunuza devam etmeyin. Onlar, Hızırşahlı kadınlardan sonra, bu sene, Reşadiye Mahallesi’ndeki kadınlara da ipek dokumayı öğretecekler. Köylü olacaklarını düşündükleri için ipek dokumacılığına sırtlarını çeviren gençlere bu sanatı sevdiren, yok olmaya yüz tutmuş bir geleneği canlandıran Müberra ve Yaşar Aydoğan çifti ipek dokumacılığını Datça’nın balı, bademi, balığı kadar önemli kılacağa benziyor. Bu şahane insanların yaşamları hakkında daha fazla bilgi edinmek istiyorsanız bloglarına bir göz atın.",female
92,"Gözüm, göz bebeğim, Tuğçe canım... Bir süredir kardeşim saydığım Tuğçe’nin çektiği fotoğrafları ve fotoğrafların yazdırdığı dizelerini paylaşıyorum sizinle... Nasıl bakıyor bu çocuk dünyaya dediğim, bu nasıl bir zekâdır, bu şahane bir mizah aklı dediğim, hayranlık ve şefkatle sevdiğim kardeşim sonunda ilk kişisel sergisini açıyor... Sergisinden; “arkasında ne olduğunu bilmediğimiz bir kapı ya da pencere gibi ne hissedeceğimizi bile bilmeden eskiyoruz, yıpranmaya başlarken hissettiklerimizin şiddeti, biz eskidikçe azalıyor. Tıpkı sevdiğim birinin dediği gibi; ‘Ödenen bedellerin acısı geçince, eskiyor.’ İşte bu yüzden her kapıyı açmamalı insan. Açtığında ise kapının ya da pencerenin arkasında görülen manzaraya biriktirdikleriyle cevap vermeli“ diye bahsediyor... Dün gece bitirme ödevini izledim defalarca... Bu pazartesi köşem biraz şehir ajandası gibi oldu ama... Görmenizi çok isterim. Ama gerçekten çok isterim. Tuğçe’nin “TUTUNMAK” ismini verdiği sergisi 9 Ocak-13 Şubat tarihleri arasında Memorial Hastanesi Sanat Galerisi’nde... Bu arada, Kont Batu der ki: ‘Tutunmak’... Tuğçe’nin en anlamlı, en güçlü, en naif, en tatlı hayatı... Bazı heyecanlara ortak olurken çok heyecanlanıp, sabırsızlandığım anlardan biri işte... Ve benim için en önemlisi ‘Tutunmak’ kelimesine yaşamıyla, kurduğu dostluklarla hakkını en çok veren ve sadece kelimeye değil hayatındaki tüm kelimelere sıkı sıkı sarılan fotoğrafçı o... Yolu çok açık olacak eminim güzel arkadaşımın... Ve ablası Tuğba der ki: İlk fotoğrafların... Sadece benim görmemi isterdin günlerde... Şimdi ilk sergi... En senin kadar heyecanlıyım.. Ve nasıl gurur duyuyorum seninle... Birçoğumuzun ıskaladığı kareleri, hayatın içinden çıkarıp, ruh verdiğin ve bizimle paylaştığın için değil sadece... Çok inatçı, çok disiplinli ve çok cesur olduğun için... Bir de benim kardeşim olduğun için... Şansın ve yolun açık olsun... *** Eskiye rağbet! Buralarda pek itibar edilmezdi ama hakikaten eskiye rağbet oldu, bitpazarına nur yağdı... Ülkemizin en güzel ve şık kadınları yurt dışına çıktıklarında Amerika’daki, İngiltere’deki ikinci el mağazalardan şahane giysiler, aksesuarlar bulup, çıkarıp kendileri giyinip kuşanmakla kalmadılar, buralarda mağazalar açtılar. Ece Sükan, Ahu Yağtu gibi isimler, güzel ve şık kadınların en bilinenleriydi... *** Kendisi güzel, doğurduğu kızlar güzel, gözü güzel bir arkadaşım var. Sinem Gürkaynak... Elinin değdiği yere, kurduğu sofraya mutlaka bir sihir katar... Giyim kuşam konusunda hem meraklı hem bilgilidir. Üstelik “vintage” konusunda hayli tecrübelidir. Birkaç yıl önce “marka” ikinci el ürünleri meraklısıyla buluşturan bir internet sitesini hayat geçirmiş ve oradan satışlara başlamıştı. Sonra Pera’da bir dükkân açtı. Bu yıl Fulya’ya taşıdı. Hakikaten çanta, aksesuar, giyim kuşam düşkünüyseniz aklınızı alacak hoş parçalar var. Birkaç sezon öncesinin çok şık “marka” ürünlerini, defosuz, tertemiz, çok çok uygun fiyatlara bulmanız mümkün... Aynı zamanda elden çıkarmak istediklerinizi de onunla paylaşabilirsiniz... İşin şöyle güzel bir tarafı da var. Satın aldığınız her ürünün yüzde on kadar bir kısmı ülkemizde okumak isteyip de maddi imkânsızlıklar içinde olan kız çocuklarını okutmak içn ayrılmış bir fona aktarılıyor. *** Dünyaca ünlü modacılar da artık lüksün tanımını değiştirdiler... Tasarım herkes için olmalı ama lüks değer kaymasına neden olacak bir özendiricilik taşırsa tehlikelidir diyenler de oldu. Dünyanın atlatmaya çalıştığı ekonomik durgunluk günlerinde büyük moda dergileri bile artık moda fanatiklerini ikinci el satın almaya yönlendiriyor... Sinem’i mutlaka tanımalısınız.. Yolunuz düşerse dükkânın adresi şu: Ayazmadere cad. No: 40/D, telefon: (0212) 213 34 05 Elden çıkarmak istediğiniz “marka” ürünler varsa da onunla iletişime geçebilirsiniz... İnternet adresi de şu: http://www.originalseconds.com *** Yollardayız! Ben hep internet üzerinden duyurmayı tercih ediyorum ancak hazır İstanbul’da iki yer önermişken bir de Anadolu için seçenek sunayım. Bu akşam İstanbul’da tek kişilik gösterim Emanetçi ile Ataköy Yunus Emre Kültür Merkezi’nde olacağım. Saat 20.30’da... Ve bu hafta: 12 Ocak Perşembe, Adana Büyükşehir Belediyesi Tiyatro Salonu’nda 13 Ocak Cuma Mersin Kültür Merkezi’nde 15 Ocak Pazar günü saat 17.00’de Gaziantep Büyükşehir Belediyesi Onat Kutlar Salonu’ndayız...",female
93,"Bir sığınağı olmalı insanın diye düşündü. Koşulsuz sevebilmeli. Herkesi, her şeyi ve hatta kendini bile unutturacak biri olmalı hayatında. Bu düşüncelerle, doyumsuz ve gösteriş meraklısı insanların arasından kaçarak uzaklaştı. Nereye gideceğini bilmeden böyle çaresiz yürümeyeli ne kadar olmuştu? Zaman kavramı kafasındaki diğer kavramlar ve gerçekler gibi karmakarışık bir şeye dönüşmüştü. Kendi gözünde dünyanın en çirkin, en başarısız ve en güçsüz insanıydı akşamüstü. Büyük ihtimalle ertesi gün kendini daha çirkin, biraz daha başarılı ve güçlü hissedecekti. Ama şimdi bütün bu karamsar hisleri ve düşüncelerinden kurtulmak imkânsız gibiydi. O kadar gerçektiler ki gözünde... Yarın bir yalana dönüşeceklerdi belki. Bazen yarın ne kadar uzak görünüyordu insanın gözüne. Otuzlu yaşlarında bir kadın için daha mı çekilmezdi bazen hayat ? Üstelik evli değilseniz, çocuğunuz olmamışsa… Oysa kendi seçimiydi. Hayatı çift kişilik yaşamayı hiç istemedi. Başkasıyla uyumayı hiç sevmedi. Tek başına ve istediği saatte düşünceleriyle uyuyakalmalıydı. Çift kişilik bir dünya onu hemen hemen aynı saatte uyumaya ve uyanmaya zorlayacaktı. Zorbalık ona göre değildi. Belki bir gün hayat boyu böyle yalnız uyumak ve uyanmak ona korkutucu gelecekti. Arkadaşlarının çoğu aile kurarken o, yalnızlıktan korkmaya başlayacak, biraz çevresinin biraz da hormonlarının baskısıyla çocuk bile yapacaktı. Belki gerçekten de sevecekti birini bir gün bütün bir hayatı beraber geçirmek isteyecek kadar. Ama bir gün bugün değildi. İşinden alamadığı parası, hiçbir zaman zamanında yatıramadığı kirası, çok çalışmaktan ve uyumaktan şişmiş gözleriyle annesinin evine gitti. Bir zamanlar böyle hissettiği anlarda ya arkadaşlarına ya da sevgilisine sığınırdı. Simdi ise en güvendiği ve tek sığınağı annesiydi. O, bütün olumsuzlukları silebilir, onu bütün kötülüklerden koruyabilir, başarılı ve parlak bir hayatı olmamasını bile gözünde şirin bir şeye dönüştürebilirdi. Biraz sohbet ettiler, biraz film izlediler, biraz da meyve soydular. Tadına hiçbir zaman alışamadığı, annesinin «ilaç niyetine» hazırladığı bitki çaylarından içti, biraz daha sohbet ettiler. O kanepede, annesiyle aynı battaniyenin altında, elinde tarçın kokulu bir çay fincanıyla, miskin kedisiyle yine bütün olumsuzluklardan sıyrılmıştı. Bir şeylere gülerken küçük bir aynada yüzünü gördü. Şimdi daha güzel ve daha başarısızdı. Ama çirkin ya da başarısız olmak kötü hissetmesi için bir neden olamazdı. Böyle anlar ne kadar az, ne kadar muhteşemdir. O gece bütün kötülükler sadece haberlerde dinlediği uzaklıktaydı. Herkesten önce oracıkta uyuyakaldı. Arada gözlerini açtığında kedisinin yavaşça aralanan gözlerine değdi gözleri ve aynı anda yeniden uykuya daldılar. Bir sığınağı olmalıydı insanın.",female
94,"Gelmiş Bulundum’ Mutsuzluk bulaşıcıdır demiştik ya... Düşünüyorum da... Her türlü ilişki sudoku gibi aslında. Çözdükçe, çözdükçe gelişiyor insan... “Sudoku” bir başka, “sorun” dediğimiz bir başka şey fakat... Sudoku bir bulmaca. Zekâ ve hafıza geliştiriyor. “Sorun” adı üzerinde. Başkasının da olsa kişiyi karartıyor... Oturan boğa yerinde oturuyorsa, yanındakini de yerinde tutuyor demektir... Arkadaşınız, sevgiliniz, eşiniz sizi geliştirmiyor hımbıllaştırıyorsa bir sorun yok mudur sizce de? Uyum sorunu olmayanların en büyük sorunu bu bence. Çevrelerine çabuk uyum sağladıklarından karşılarındakinin problemli haline de çabuk uyumlanıyorlar! Kendisini bulunduğu yerden daha da aşağıya çeken kişiden kaçmalı insan. Ardına bakmadan hem de... Alıngan ve kendisini dünya merkezine koyarak kötücül davranışlar sergileyen insanların zarar verici davranışlarından korunmanın bir yolu olmalı... *** Yeni bir şiiri, dünyanın yeni bir köşesini, izlemediğiniz bir filmi, tatmadığınız bir lezzeti, duymadığınız bir masalı, bilmediğiniz bir duayı, okumadığınız bir kitabı, görmediğiniz bir çiçeği öğretenlere her geçen gün daha da çok minnet duyuyor musunuz siz de? Sizinle başka insanları değil dünyayı konuşanları dinlemek istemiyor musunuz hatta? Dünya üzerinde kısıtlı bir vakti olduğu bilincinde olan tek varlık insanoğlu... (Şimdilik böyle biliyoruz.) Ve daha duymadığımız kadar çok şarkı ve ses varken... Ve daha görülmemiş kadar çok film, güzel insan, yer, orman, gök, nehir ve dağ ve şehir varken... İçimizde yeniye yer açmak gerekiyorsa artık... Açmak zorundayız... Açmak zorundayız! Bu yüzden taşlaşmış kıskançlıklarımızı, bir ura dönüşmüş kanlı, damarlı değersizlik duygumuzu ve çürümüş güvensizliklerimizi tek tek bedenimizden söküp atarak başlamalıyız. Zor... Ama yapmalıyız bunu. Zira, bu büyülü yeryüzüne bir kez gelmiş bulunduk... Edip Cansever’in dediği gibi: “Ben mişim -neymiş- su sesiymiş / Oymuş -cam kırıkları gibi gövdemi yakan- / Yanağında sardunya kokusuyla yazdan / Kimmiş gelen ya giden kimmiş / Bir yabancı mı, yoksa bir ermiş / Değilmiş, bir çağrı bile yokmuş uzaktan. / Güneş mi batarmış bir özel ismi bitirir gibi / Yanmış bir ağacın yaprakları mıymış kımıldayan / Ne kalmış bir önceden ya da bir sonradan / Kim koparmış dalından bu yabani incirleri / Ya kimmiş kıyıya çeken hayalet gemileri / Ne yazılmış nereye bu garip kargaşadan. / Yıldızlar, büyülü ülke adımı unutturan / Bir kaya, bir ot, bir akarsu / Hangi yaz şarkıcılarının ürpertili korosu / Ki bütün ölüleri sığa çıkaran / Ve kenti bir ölüm derinliğine salan / Yani bir gül solarken bir gülün açma korkusu. / Elimde bir bardak aldım, onu yeniden oydum / Derinlerde kaldım böyle bir zaman / Kim bulmuş ki yerini, kim ne anlamış sanki mutluluktan / Ey yağmur sonraları, loş bahçeler, akşam sefaları / Söyleşin benimle biraz bir kere gelmiş bulundum.” (*) *** İşte öyle sevgili okurum... Birkaç gün önce Kapalıçarşı’da bir işim vardı. Bir antikacının vitrininde bronz bir çift gördüm... Öyle güzeldi ki ikisi de. Yan yana koşuyorlardı ama özgürce uçuyordu yeleleri. İçeri girdim... O güzel atları paketlermen “Siz ne iş yaparsınız dostum” diye sordu dükkân sahibi... “Yazı yazarım, televizyona işler yaparım filan” dedim... “Adınız nedir” diye sordu. Söyledim.. “Ah” dedi, “siz mısınız... Çok ciddi yazılar yazmıyorsunuz değil mi siz?” Güldüm... “Bilmem ki dedim... Siz neyi ciddiye alıyorsunuz? Herkes kendisini çok ciddiye alıyor ama...” Yani demem ki.. Gelmiş bulundum dünyaya... Edip Cansever’i, Turgur Uyar’ı, şiiri, sinemayı, toprağı, adam gibi sevebilen ve kadın gibi düşünebilen adamları, delikanlı kadınları, gülmeyi ve güldürmeyi bilenleri, eskiye kıymet verenleri, yeniyi merak edenleri, temiz kalplileri severim... Ve bu konuda çok ciddiyim...",female
95,"Evet, toplum bunları bekliyor, bunlara ihtiyaç duyuyor diyorum ya, bir yandan da düşünüyorum; hangi toplum? Toplumun bir yarısının (kabaca) bugününden ve yarınından kaygı duyduğu, kaygısını anlatmak için yollara, meydanlara, hapishanelere düştüğü ortada ama, öteki yarısı da (yine kabaca) müteşekkür ve mütevekkil olarak halinden memnun görünmekte. Bilmem yanılıyor muyum? Tabii halinden en memnun olanın iktidar partisi olduğuna kuşku yok. Meclis’teki çoğunluğuyla da, etkin bir muhalefetin ortaya çıkamayışıyla da onlar hükümet etmenin keyfini sürüyorlar. İstenilen kanun çıkarılıyor, istenilmeyene dokunulmuyor. Şikeyle ilgili cezalarda indirim yapılmasını yasalaştırıyor, bedelli askerlik yasası çıkarılıyor. Her ikisi de topumun vicdanını yaralıyormuş. Ne gam! Buna karşın, örneğin tutukluluk sürelelerinin sınırlanmasını sağlayacak bir düzenleme yok... Böylece her birlikte Balbay’ın 10 değil, 100 değil, 1000 günü bulan tutukluluğunu izliyoruz. Onunla birlikte daha birçoklarının da... Yalnız yasama ve yürütmenin aynı elde toplanması, yargının etki altına alınması da değil mesele. Gündem belirleme, gündemi kaydırma gücü de tepe tepe kulanılmakta. Bir bakıyorsunuz komşularla sıfır sorun göklere çıkarılmakta... Bir bakıyorsunuz İsrail’e kafa tutulmakta... Bir bakıyorsunuz Dersim gündeme getirilmiş , bir de “özür dileme” gibi büyük bir hamleyle... Bunlar Hükümet’in ciddi ve kararlı politikalarının bir yansıması olsa, diyecek bir şey yok. Ama Ortadoğu’da rol kapma, içerde büyüklenme, dikkati dağıtma, muhalefeti sıkıştırma gibi politik hesaplarla yapıldığında... Medyaya üç beş günlük malzeme vermekten öteye gidilmediğinde... Mesele de orada. Tüm bunlar AKP’nin işine gelirken, bu politik hesaplar toplumun hiçbir sorununa çözüm getirmiyor. İşte Van depremi... Hala kıyamet gibi halledilemeyen sorun var... Soğuktan ölenler, yangınlar, yetiştirilemeyen çadırlar gibi, dağıtılmayan yardımlar da gün gibi ortada. Kalanlar gibi, kaçanların dertleri de değil. Peki Hükümet’in en öne çıkan davası ne? Yeniden kurulacak yerleşim bölgesinin demonstrasyonu... Bir de, müteahhitlerden birinin mal varlığının dondurulması... Başlayacak inşaat furyası nasıl da ellerin kaşınmasına yol açmakta... İyi de, bir depo dolusu mal niye dağıtılmadı, niye yandı? Bu soruya yanıt veren var mı? Kısacası, ülkenin içinde bulunduğu bastırma, yıldırma politikalarıyla, ya da AKP’nin tepe tepe kulandığı yoğunlaşan gücüyle ilgili anatılacak çok şey var. Çok şükür ki, bunların tümüyle görülemez, konuşulamaz olduğu noktaya ( henüz) gelmedik. Yoğunlaşan gücün ve dayatmaların “milli iradeyi” temsil ettiği iddiasına dayandırıldığını da görüyoruz. Anladık ki, bir kere vekalet alınınca, artık neyle ilgilenileceği veya ne yapılıp yapılmayacağı yalnız “ondan” ve “onlardan “sorulur oluyor(muş)! İyi de, demokrasi varsa, -aksak da olsa- buna karşı çıkmanın bir yolu, aracı da olmalı... Örneğin bu toplumun yarısı onlara oy vermedi. Oy verdiği ötekiler ne yapıyor? Benim derdim de bu... Mesela niye Kürt sorunun çözülemeyişinden bunca acı, bunca dert ve sıkıntı yaşamaya katlanalım? İktidarın yapabildiği ya da yapmak istediğinden başka bir alternatifimiz yok mu? Neden ille Hükümet ve PKK oparasyonları arasında kalıyoruz?. Siyasal çözüm istiyorsak, neden CHP-BDP’nin oluşturacağı bir güç birliğini düşünmeyelim? Neden CHP’yi bu “ezik” halinden, BDP’yi bu “el gibi” olmaktan çıkarmanın yollarını aramayalım? Biliyorum nedenler çok diyeceksiniz. Onlar da yarına...",female
96,"Ürkütücü oldukları oranda çekicidirler de… Bir görünürlükleri vardır. Hayatta iyilerden daha fazla iz bırakırlar Kötülüğü, başkalarına zarar vermekten ötürü duyulan bir hazzı bilir misiniz? Burada sözünü ettiğim tasarlanmış bir kötülük. ‘Amelie’ filmindeki gibi adalet duygusu içinde planlanan hınzır bir kötülükten, ya da lokantalarda tuzluk ve karabiberlikleri gevşetip, banyolarda sıcak ve soğuk su musluklarının yerini değiştiren bir çeteden filan söz etmiyorum. Panait İstrati'nin ‘Kodin’ anlatısında uyurken oğlunun ağzına kızgın yağ döken zalim annenin patalojik kötülüğü de değil anlatmak istediğim. İşittiğim kadarıyla, kendilerine şiddet uygulayan, hayatı zehir eden kocaları için kadınların bazı intikam planları varmış. Uyurken adamın üstüne bir kazan kaynar suyu boşaltmak gibi. Burada gözü dönmüş bir durum sözkonusu tabii. Küçük çaplı bir Medea cinneti. Bütün bunlar kriminal durumlar. Benim sözünü ettiğim daha sinsice kurgulanmış, izini belli etmeyen küçük kötülükler Birisini en çok üzecek cümleyi bulup söyleyenler vardır örneğin. Bazen yüzüne karşı bile değil. Bir kafede yan masaya söylenip hedef kişiye duyurulan bir söz diyelim. Ya da birisi hakkında inandırıcılık da taşıyacak biçimde bir yalanı yaymak. Böyle tasarlanmış bir kötülükte hedef kişiye karşı bir öfke, nefret ya da kıskançlık sözkonusu olabilir. Bunu planlayanın karşılığında alacağı bir haz ya da kendince bir adalet duygusu vardır herhalde. İntikamın bir çesit adalet anlayışı gibi algılandığını biliyoruz. Hedef kişinin kulağına gidecek biçimde ortaya dökülen sözlerin bir cinayet aletinden pek de farkı yok. Öldürücü darbeler vurmak üzere planlanmıştır sözcükler. Burada bazen önemli bir yetenek bile sözkonusu olabilir. Dâhice bir plan, muhteşem sözcük becerisi filan. Zanlı, maktulü ne ölçüde tanıyorsa plan da derece başarılı olabilecektir. En yaralayacak, en derinden kıracak cümleyi bulmak kolay değil. Böylesi kötülüklerle karşı karşıya geldiğinde insan şöyle düşünür: “Bunu hak etmek, bunu kışkırtmak için ne yaptım? Bendeki hata ne? ” Belirgin bir kışkırtan olması gerekmez tabii. Hayatta “gıcık kapma” diye bir şey var. Engel olunamaz, izah edilemez bir durum. Belki de çevreye bir korku saldıklarından kötülerin genelde kalabalıktır çevreleri. Hedef olmaktansa arkadaş olup idare etmek daha kolay gelir pek çok insana. Kötünün yarattığı korkuyla oluşan otorite, çevreden itaati kışkırtır. Kötüler genelde iktidara yatkındırlar. Burada sözünü ettiğim yakın çevrelerde kurulan mikro-iktidarlar. Kötülük, yıkıcılık kadar da zor değildir aslında. Pek çok kötülük tahayyülü olabilir. Şimdi otursak şu “iyi” halimizle bile sayısız kötülük hayal edebiliriz. Bunların çoğunun gerçekleştirilmesi ise oldukça basittir. Ama kötülüğün de bir şanı vardır herhalde. Ortadoğu ve Balkanlar’ın en muazzam kötülüğünü yapmak da var. Hayatta savaş gibi örgütlenmiş büyük kötülükler dururken bireysel küçük kötülüklerin ne önemi var demeyin.” Faşizm iki kişi arasında başlar” malumumuz. Kötü ve iyi diye bir kutup var mıdır peki? Kesinlikle hayır. “İyideki kötü” ve “kötüdeki iyi”den söz edebiliriz pekala. Hem ‘Harflerin Arkeolojisi’ şiirimde de söylediğim gibi: “İyilerdir en kötü yaralayan”... İnsan “kötüler”den çok “iyiler”den çekinmeli belki de. Bir pazar sabahı yazarımız niye kötülükten söz edip duruyor, bir “kötü”nün gadrine filan mı uğradı yoksa, diye soruyorsanız, vallahi öyle bir şey yok. Sadece kafayı takmış diyelim. Aslında hayatımdaki “kötü” diye niteleyebileceğim insanların benim için ne denli önemli olduklarını fark ettim geçen gün. Belleğimde çarpıcı bir yere sahip olduklarını. Düşüncelerinin bile yoğun bir enerji yarattığını. Melekler yumuşacıktırlar, varlıklarını bile hissettirmeden geçip giderler. Beyaz bir uçuculukları vardır. Ama şeytan öyle mi? Şeytan heyecan vericidir ve zaferden zafere koşmaya hazırlanmaktadır. Kötüler ürkütücü oldukları oranda çekicidirler de… Bir görünürlükleri vardır. Hayatta iyilerden daha fazla iz bırakırlar. Hayatımdaki kötüleri, bana yaptıklarını sık sık düşünürüm. Nedense onları bağışlayabilmek isterim hep ve saf psikoloji öğrencileri gibi her birine bir acıklı hikâye uydururum. Belki de varlıklarına katlanamadığım için kafamda dönüştürmeye çalışırım onları. Buna bir çeşit “Nafile Melek” tavrı da denilebilir belki.",female
97,"İncil’i bir roman olarak okumaya kalkarsak, hikayenin düğüm noktası herhalde İsa’nın çarmıha gerildikten sonra hayalkırıklığı içinde yüzünü Tanrı’ya çevirdiği ve “Baba, baba! Neden beni terkettin?” dediği yerdir. Kutsal kitaplar konusunda uzman sayılmam. Ama bütün anlatılar içinde bana en çok dokunan sahnelerden biri budur. İsa’nın kutsallığından sıyrıldığı ve tamamen insanlaştığı durumu görmemizi sağladığı için olsa gerek. Herkes gibi da inancının sarsıldığı zayıf bir ana gelmiş kendisi ile boğuşuyor gibidir. İnanç biraz da böyle bir şeydir. Kırılabilen bir şeydir yani. Onu asla kaybetmeyecek olsak, hiçbir anlamı kalmaz. İnsan olmamız inanabiliyor olduğumuz kadar inancımızı yitirebiliyor olmamızla da ilgili bir şeydir. Gerçekten inançlı olanlar bunu hiç unutmazlar mesela. Her zaman bu ihtimalin gölgesinde yürür, onun bilgisiyle ilerlerler. Kolay bir iş değildir. Ama daha zoru da vardır. Kimileri içinse hayat, zil çalıp bütün çocuklar dağıldıktan sonra tek başına ortada kalmak gibi bir şeydir. Sorsanız tam da bunu söyleyeceklerdir size. Diyeceklerdir ki, sizi okulda unutmuş bir babayı beklemekten farkı yoktur insan olmanın. En kötüsü de budur. Kimsenin gelmeyeceğini bilseniz de kapıdan bir türlü ayrılamazsınız. Bu dünyadaki varlığımıza dair düşündüğümde, ben de bazen kendimi çocuğun yorgun bekleyişinde bulurum. İyiliğin sonunda galip geleceğine, yoksulların karnının doyacağına, biz sıcak evlerimizde otururken dışarıda kimsesizlerin soğuktan donmadığı bir dünyanın mümkün olduğuna dair inancım zayıflar, yok olmaya yüz tutar. Ama yine de beklemeyi bırakamam. Ne olursa olsun, kapının önünden ayrılamam. Küçük de olsa bir umut vardır çünkü. Belki biri çıkar gelir bir köşeden. Gözünde bir ışıkla. Belki bir gün birisi öyle bir şey yapacaktır ki, iyiliğe dair inancım tazelenecek, dünya gözüme yeniden mutlu olasılıklarla dolu bir yer gibi görünecektir. Belki bir çok insan bir araya gelip bir haksızlığa son vereceklerdir. Kim bilir, diğerleri de bundan ilham alıp başka cesurca işler yapacaktır belki. İnanç böyle bir şeydir. Kolay kolay tükenmez. Yokluğunda bile gücünü hissettirir insana. En derinden inananların inançsızlar olması hiç de tesadüf değildir. Bu nedenle inanç konusunda ahkam kesmek istemem. Bilirim ki varlığı da yokluğu da göründüğü kadar basit değildir. Ama belli ki herkes benim gibi düşünmüyor. Kimin inançlı kimin inançsız olduğuna kolayca karar verildiği gibi, herkese inancıyla ne yapacağı da söyleniyor. Devletin kişisel olanın alanına girmesine alışığız. Dindar nesiller yetiştireceğini söylediği zaman da bunu pek yadırgamıyoruz. Aslında bunun inançsızlardan çok inançlı olanları rahatsız etmesi beklenir. İnançsızlar bunu zaten eşyanın tabiyatı olarak görecektir. Taş serttir, su boğar, ateş yakar. Her türlü iktidar da kendi ideolojisini yaymak ister. Toplumsal dinamiklerin doğal neticelerinden biridir bu. Halbuki dindarlar için durum böyle değildir. Dindar nesiller yaratmaktan söz eden bir devlet, onların en mahrem alanlarına göz dikmiş, en değerli varlıkları hakkında karar verebilecek hale gelmiş demektir. Dahası, kurumsal olanın kişisel olana müdahale ettiği en hassas yerlerden biridir bu. Devlet bunu söylerken, inançlı inançsız hepimize ait olan varoluşsal bir alanı tehdit ettiği gibi, kendine de bir kutsallık atfetmektedir. Kutsal devlet baba, bir süre sonra inancın alanını tanımlayacak ve bize nasıl yaşamamız gerektiğini söyleyecektir. İnanç toplumsal bir performans haline gelecek, hayat hiç olmadığı kadar dünyevileşecektir. Halbuki inanç devletle ilgili bir şey değildir. Onun kurumları ve kişilerine de tabi olamaz. Çünkü inanç sessizdir. Kapının önünde bekleyen çocuk gibi. Kendimizden emin olduğumuz için değil, ölümlü olduğumuz için inanırız. O eşikte sessizce durur ve bekleriz. Bizi anlayış ve şefkate karşılayacak bir sonsuzluğun umuduyla. İnanmak bizim en insan olduğumuz yerdir. Varlığı da yokluğu da sadece bizimle ilgilidir.",female
98,"Kürt realitesini tanıdıktan sonra -ne kadar tanıdık meselesi, ayrı- şimdi de Dersim realitesini tanıyoruz. Sular seller gibi Dersim hikayeleri dolaşıyor medyada. Dolaşsın tabii... Karanlıklarımız açılsın... Görelim yanlışımızı, doğrumuzu... Ama, daha önemlisi, konuşmakla kalmayıp, hem yaralar sarılsın hem geçmişten ders çıkarılsın istiyor insan. Örneğin Dersim’in hakkı teslim edilsin, itibarı geri verilsin, tarih kitaplarından politikaya gerçeğin yüzü ortaya çıksın istiyor. Özür politik bir hamle değilse, ya da öyle kalmayacaksa bunların yapılması gerektiğine de kuşku yok. Yapılması gerekenlerden biri de, Dersim i, -daha buna benzer daha birçok sorunu da kuşkusuz- yazan, gündeme getiren sanatçılara ve eserlerine özgürlük tanımak. Fikret İlkiz, “38” adlı Dersim’le ilgili belgeselin 2007'de Kültür ve Turizm Bakanlığı’nca yasaklanmasından ve bugünkü koşullarda yeniden değerlendirilmesi gereğinden söz ettiği bir yazıda, hala, “kamu düzenini ihlal etmeye sebep olabileceği” gibi, “baştan sona propaganda niteliği taşıdığı” gibi nedenlerle yasaklı olmaktan kurtulamadığını anlatıyordu. Ortada nedamet duyulacak, özür dilenecek bir durum var ki, özür dileniyor. Öyleyse bunu anlatan şu veya bu eser nasıl “zararlı” olur, nasıl yasaklanır? Fikret İlkiz’in sözünü ettiği “38” adlı belgesel film gibi, daha yasaklı birçok yayın var. Bunlardan biri de, Bilgesu Erenus’un “Dersim’38” adlı senaryosu. Erenus, daha 1998'de, daha bugünkü icazetli konuşmalar devreye girmeden Cumhuriyet’in 75. Yılının anısına kendince bir “armağan” hazırlıyor. Evet, ancak sanatçı duyarlılığıyla ortaya çıkabilecek bir armağan... Ancak senaryonun içinde yer aldığı kitabın toplatılması da, DGM’de “bölücülük suçlamasıyla“ dava açılması da gecikmiyor. Mahkeme’ye bölücülük yapmadığını ama “yazmak benim mesleğim, onu ben seçtim ve her koşulda sürdüreceğim” diyen bir yazar Erenus... Kitabını yasaklayan, kendisine verilen cezayı erteleyen mahkemeye de, “aklımı tutuklayıp bedenimi salıveriyorsunuz “diyerek erteleme affını istemediğini söyleyecek kadar da aklına, ürettiklerine saygı duyan biri... Yıllardır bilinir olmaktan ya da para kazanmaktansa kendisi kalmak, inandıklarını korumaktan yana taviz vermeyen biri... Ama üretken... Tüm yasaklamalara, görmezlikten gelmelere karşın kimisi oynanmış, kimisi de sahneye çıkamamış çok sayıda tiyatro eseri ve her biri Türkiye’nin farklı bir yarasına dokunan üç romanı var. Kendi adıma onu tanıyıncaya kadar romanlarını bilmediğimi de söylemeliyim. Örneğin Kazı adlı roman... Kürt sorunun alevlendiği yıllarda, 1993’te yayımlanmış... İnsan sormadan edemiyor. Kürt kökenli olmayıp da, toprakların, insanların gerçeğine dair yazan kaç kişi var bu ülkede? Ve daha 1993’te... Sanmayın ki, Bilgesu Erenus güzellemesi yapıyorum. Buna gerek de yok. Eserleri de, kimliği de ortada. Ben, asıl bu ülkede sanatın, sanatçının da, ortaya çıkan insani duyarlılıkların da uğradığı gadre yanıyorum. Onlarla birlikte bu toplumdaki duyarlı damarların, onların getireceği iyileştirici ve dönüştürücü gücün tırpanlanmasına yandığım gibi. “Dersim’38” adlı senaryo ve bundan üretilmiş “Çağrı” adlı oyun, Dersim’de yaşanan trajik olayları bazı belgeler ve tanıklıklara dayandırarak ortaya koyarken, bunu Alevi gelenekleri içinde yer alan “Halk Mahkemeleri” gibi kurgu ve anlatım içinde yapıyor. Yani konu kadar oyunlaştırma da ilginç. Anadolu’nun kayıp gelenekleri çok ve bunların kitabi bilgilerden çok canlandırarak yaşatılmasına ihtiyaç var. Oyun bu yönüyle de övülmeye değer. Senaryoda, Dersim adlı destancı kadın, “otuzsekiz yılını” divan kurup sorguya çeker. Görgüyü yönetirken 38’in hem suçlayıcısı, hem tanığı, hem de avukatıdır. Muradı da, yöre için insana yakışan kalıcı barışın izini sürmektir. Dersim (destancı kadın) şöyle konuşur en sonda. “Dilsizdir, başsızdır demedik, otuzsekiz yılını konuşturduk! Giden canlara yazıksa da bu da bir şeydir! Yeniden yaşarken, aklın ışığında baktık ki, yıllardan bi yıl otuzsekiz, yirmisekiz de olabilirdi, ellisekiz de, doksansekiz de, ikibinsekiz de... Aklın ışığında baktık ki, bizim suçlarımızı silmese de, asıl suçlu savaş denen illet, insanı insanlıktan çıkarıyor iki yanlı.... Dara çekilmiş olsa da bizimle eğleşiyor savaş! Boynunda çocuk cesetleri, yanmış yıkılmış köyler asılı, toplu katliamlar asılı, gözü oyulmuş, penisi kesilmiş asker cesetleri asılı, kurda kuşa, keçiye, genç-yaşlı, kadın-erkek canlara mezar olmuş mağaraların yanık kıl, kokusu, insanlığa ihanet asılı ama, hala sırıtabiliyor.” Kısacası Dersim’den yola çıkarak insanlığın dramını, savaş ve kıyım gibi illetlere bulaşmaktan kurtulamayan insanlığın çıkmaz sokağını anlatıyor Bilgesu. Yasaklanmak şöyle dursun, okumakta, okutmakta yarar olan bir şeyler anlatıyor. Gerçekten sanatçılar, özellikle duyarlılığını yitirmemiş, para ve gücün kokusuyla algıları bozulmamış sanatçılar toplumun onuru. Onlar bugün olduğu gibi daha Dersim muhipleri türemeden insan onurunu temize çıkaracak çok şey yapmakta, söylemekteler... Onları duyan, fark eden toplumların da en azından bir gün temize çıkma ihtimali vardır... Ama ya göremeyenler... O toplumlar için umut var mıdır, dersiniz!",female
99,"Çok zaman yazıya otururken, gündemin gelip kendini dayattığını görüyorum. Yazmamak olmuyor... İyi de, konu farklı olsa da, gelip dayandığı yerler bilinmedik değil. Yeni versiyonlarla kendini tekrar etmekten öte bir şey söylemek zor. Örneğin bugün konuşulan birçok konu seçim öncesinden buyana gündemde, bazıları ise yıllardır... Benim BirGün’de yazmaya başlayışım iki yıllık henüz; eğer gündemi konuşacaksak, benim bile değinmediğim konu pek kalmamış gibi. 22 Nisan’da yazdığım yazının başlığı “Türkiye seçime gidiyor, Millet sokağa!” ... Orada da hekimler, öğretmenler, öğrenciler, gazeteciler, kırsal kesimde yaşayanlardan örnek vererek meydanlarda, sokaklarda hak arandığını yazmıştım. Bugün de iktidarın ben bilirim, ben yaparım tavrı azalmak şöyle dursun arttığı için yine sokaklar kullanılıyor hak aramak için. Yalnızca bu hafta içinde bile; BDP, İstanbul’da “İradene Sahip Çık” Mitingi düzenledi. KESK, birçok kentte kamu çalışanlarının hakları için 21 Aralık’ta grevdeyiz diye meydanlara çıktı. TBB, sağlık çalışanları ve sağlık hakkını korumak için bir günlük grev uygulamasına gitti. Gazeteciler tutuklanan arkadaşları için yürüdüler. Yani sokaklar “dur” diyen, “yeter “ diyen, “hak” arayanlarla dolu... Bu açıdan değişen bir şey yok... Değişenler olumsuz yönde... Anayasa değişiklikleri sonrası ve aldığı yüzde 50’lik oyla daha güçlü, iktidar araçlarını kullanmakta daha çekincesiz bir iktidar var şimdi. Örneğin artık sayısı unutulmuş tutuklamalar dolaşıyor ortalıkta. 70 gazetecinin, 500 öğrencinin hapiste olduğu yazılıyor. Ergenekon, Balyoz derken, KCK tutuklamalarının da 2000’i aştığı söyleniyor. Son olarak 48 kişinin tutuklandığı, aralarında yine gazetecilerin olduğunu öğrendik. Şimdiki soru, sırada kim var? Belediyeler, şike derken, şimdi reyting yolsuzluğu girdi gündeme. Ve orada da ardı ardına tutuklamalar. Dağlarda ayrı operasyon, kentlerde ayrı... Sağımız solumuz operasyon oldu da, bunlardan huzur ve temizlik bekleyen ne kadar? Örneğin Kürt sorununu bir terör sorunu olarak almanın acısını yıllarca çektikten sonra, bugün de aynı yola devam etmek neye yarar? Ya da, şike, reyting gibi konularda yolsuzluğu ortaya çıkarmak ne anlama gelir? Kapitalizmle, rant ekonomisiyle derdi olmayan bir iktidar açısından bu operasyonların kazananların el değiştirmesinden başka bir anlamı olabilir mi? Ama yine de yazılacak. Bildik sorunlar üzerine her cepheden ayrı ( ama bilinmedik değil) yorumlar dökülecek ortalıklara... Dökülüyor da... Ben ne diyeyim? Eski taamı yeni bir kap içinde sunmaya mı çalışayım? Ya da, yeni değilse de, yenice bir şey söylemeye çalışsam... Örneğin: -Desem ki, demokrasiydi, seçimdi, anayasaydı deniyorsa eğer, Meclis’e etkili ve güçlü bir pozisyon kazandırmak şart. Bunun içinde yalnız sokakta değil, Meclis içinde de etkili bir muhalefete ihtiyaç var. -Desem ki, mevcut koşullarda etkili bir muhalefet ancak CHP-BDP güç birliğinde mümkün görünüyor. -Desem ki, Kürt sorunun siyasal-toplumsal çözümü için Kürtler bu toplumda bazı müttefikler bulmak durumundalar. BDP’ye de Meclis’te bunu aramak düşüyor... -Desem ki, CHP, demokrasi ve sosyal adalet diyorsa Kürt halkının istemlerine kulak vermek durumunda, BDP’ye el uzatmalı... -Desem ki, siyasal partiler gibi sendikaların da, emeğin de güçlenme arayışına ihtiyacı var... Ciddiye alınmak istiyorlarsa, üstte birleşmiş, tabanda geniş kesimlerle buluşmuş örgütlere dönüşmek durumundalar -Desem ki, örneğin Sendikal Güç Birliği Platformu Türk-İş’te yüz bulamadığına göre, DİSK’le güç birliğine ve daha güçlü bir konfederasyona doğru adım atsa. -Desem ki, çıkış çıkışsa eğer, hedefine doğru yol almalı... Desem de, dinleyen olur mu? Oysa yaşamın tüm karışıklığı için de basit kuralları var... Siyasetin de öyle... Güç isteniyorsa, dengeleri sizden yana doğrultmaya çalışacaksınız... Yoksa şikayetlere devam... Haa ne diyorduk? Tutuklamalar.... Öğrenciler... Hapishanedekiler... Not: Bir de, Beşiktaş’ta hemen Başbakan’ın çalışma ofisinin yanında yükselen bir “heyula” bina var... Hani, İstanbul’un silueti filan diyenlere duyurulur. Yani mevzuu olsun...",female
100,"Bir reform lafıdır, gidiyor. Anayasa, yargı, eğitim, sağlık ne varsa hepsinde reforma peşinde AKP iktidarı. Ortaya çıkanlar ise, “reform” söyleminde “darbe” hükmünde olmakta. Mesela sağlıkta reform! Ne çok duyduk bu reform lafını. Sağlık çalışanları, bunun sisteminin çöküşü anlamına geldiğini anlatmaya çalıştılar; dinleyen pek olmadı. O kadar olmadı ki, sağlık sistemindeki değişikliklerin AKP’ye oy verenleri arttırdığı söylendi. Şimdi Tam Gün Yasası’nın en nitelikli hekimleri kamu hastanelerinden uzaklaştırdığı, üniversitelerdekileri ise, -muayeneleri varsa- hastanede muayene, ameliyat yapamaz hale getirdiği, eğitim hastanelerini performans baskısıyla eğitimden uzaklaştırdığı, aile hekimliğinin ise hasta kadar hekimler açısından da pek işe yarar sonuçlar vermediği birer birer ortaya çıkmakta. Hekimler kısmı böyle de, diğer sağlık çalışanları açısından farklı mı? Hayır; orada da hemen her hizmetin taşeronlara teslimiyle ucuz, güvencesiz bir istihdam yaratılmakta. Yani sağlık hizmeti, ucuz işgücü peşindeki taşeronlara emanet! Sağlık reformunun (!) hizmet alan tarafından ne anlama geleceği de aydınlanmaya başlandı. Başlangıçta ilave ücret yoktu, sonra yüzde yirmi katkı payı gerekti, şimdi bu payın hizmetin yüzde 90’ına kadar ulaşabileceği kabul edildi. Genel Sağlık Sigortası (GSS) denilen bir başka reform( !) daha var; 2008’den buyana adım adım hayata geçmekte. En son gelinen nokta, yeşil kartların iptali ve kişi başına asgari ücretin üçte biri kadar geliri olan herkesin-bugün için aylık 279 lira- prim ödemesi. Yani genel sağlık sigortası, ancak prim ödeyerek edineceğiniz bir sigorta ve ancak bundan daha bir geliriniz olduğunda devlet devreye girmekte. Ne oldu? Reform(!) uygulamaya girdiğinden beri bir sürü insan gelir testi için kuyrukta! Sağlık reformunun (!) bu yanını, 21 Mart’taki yazısında çok güzel özetlemiş Osman Öztürk. Özel Hastaneler ve Sağlık Kuruluşları Birliği Başkanının söylediği ibret verici bir ifadeyle de bitirerek; “yetmez ama evet!” Yakında kamu hastaneleri holding benzeri yapılara dönüşüp, özel hastaneler zincirine katıldığında, “ama” nın kalkacağı belli. Şimdi de Eğitim reformu(!) kapıda. Söylenenlere bakarsanız, eğitim süresi uzatılıyor, eğitim tek tip olmaktan çıkıyor, kalitesi artıyor, ihtiyaçlara daha fazla cevap verir hale geliyor, falan filan! İyi de, böyleyse, kadar kavga, kıyamet niye? Komisyon’da yaşanan kıyamet, muhalefetten gelen engellemeye karşın maddelerin apar topar geçirilmesi ortada! Ana muhalefet partisinden meslek örgütlerine seslerin duyurmak için sokağa dökülenler meydanda! Birçok sivil toplum kuruluşunun sayıp döktüğü karşımızda. Daha ne olsun? Hiçbirinin önemi yok; Hükümet daha iyi bilir mi diyelim! Eldeki veriler, 4+4+4 sisteminin eksik, yanlış, içi boş olmasının yanında, tehlikeli bir gidiş olduğunu da gösteriyor. Yani sakınca, İmam Hatipler için orta eğitim sağlanması değil; bunun çok ötesinde... En başta, toplumsal yarar açısından sekiz yıllık temel eğitimi 9-10 yıla çıkarmak, kalitesini arttırmak gereği varken bunu bir yana koymanın kabul edilir bir yanı yok. Nasıl verileceği, içinin nasıl doldurulacağı belli olmayan 12 yılık bir eğitime geçmek, müfredatından, seçmeli derslerinden giriş sınavlarına kadar bir dolu bilinmezi olan üç parçalı bir eğitimi düşünmekse akıllara ziyan! Öte yandan, 9 yaşındaki bir çocuğun alan, yön seçmesi ne kadar mümkündür sorusunun yanında, ne kadar doğrudur ve ne kadar işe yarar soruları da var! Mesleki liselerden mezun olanların doğru dürüst iş bulamadıkları, çoğunun yüksek öğrenime devam etmek istediği bir ülke burası; çocuklar bu seçimi 9 yaşında yaptıklarında mı meslek eğitiminde başarı, işgücünde kalite, insan da memnuniyet sağlanacak? Gülmek mi, ağlamak mı lazım, bilemedim! Eğitimin kademelere bölünmesi kız çocuklar için de büyük bir tehlikeyi haber veriyor. İlk dört yıldan sonra eve mi dönerler, din eğitimine mi yönelirler, yoksa biçki dikiş derslerini mi alırlar; artık bilinmez. Ama bilinen bu eğitimin, son yıllarda büyük çabayla sağlanan kız çocukların okullaşmasına bir darbe indireceği. Dindar neslin anasının dindarlaşması tez elden böyle sağlanacak diye düşünmek de mümkün! TEPAV, sakıncaları bir yana, eğitim sisteminde değişiklik getiren bu tasarının mali sonuçlarını ele alan teknik bir çalışma yapmış; çıkan sonuçlar ilginç değil, tasarının ne kadar boş olduğunu göstermesi açısından ürkütücü! Ortaya konulan veriler ilk öğretimde derslik başına 31öğrencinin düştüğünü, OECD ortalaması 21- eğitimi seviyesini ölçen kıyaslamalarda Türkiye’nin çok aşağılarda kaldığını ortaya koyduğuna göre, eğitimde birinci önceliğin kalite olması gerektiği ortada.; Rapor da bunu söylüyor. Peki, 12 yıla ulaşan eğitimde derslik ve öğretmen başına düşen öğrenci sayısı nasıl düşürülecek, eğitim kalitesi nasıl arttırılacak? Bunların yanıtı yok; öyleyse bugünkü kalitenin(!) bile aranacağı günlere geleceğiz demektir Örneğin, artan öğrenci ve sınıf sayısı, artan öğretmen ihtiyacı ve bir de kaliteyi arttırmaya yönelik yatırımlar düşünüldüğünde 12 yıllık bir eğitimin maliyeti 2012-2013 yılı içini 36. 6 milyar TL, yani MEB’nın genel bütçeden aldığı 38 TL’lik payın yüzde 96’sına denk gelmekte. İyi mi? Dahası, bu 12 yılın müfredatının ne olacağı, seçmeli derslerin nasıl oluşturulacağı, öğretmenlerin bu mesleki derslere nasıl yetiştirileceği vs. de bilinemiyor. Buna mı reform diyeceğiz?",female
101,"Yine uçaktan bir yazı… ‘Winternachten festival’ yani ‘Kış Geceleri’ festivaline katılmak için Amsterdam’a uçuyorum. Malum yolculuk hazırlıkları nedeniyle ödevimi önceden tamamlayamadığımdan yazıyı bu yolculuk sırasında kotarıp bu gece otelden gönderme niyetindeyim; şekilde görüldüğü gibi... Festivalde okuma yapıp görüş belirteceğim şiirle ilgili etkinliklerden birinin başlığı: ‘Doğru kelimeyi bulmak’... Son günlerde bu konuda biraz düşünce mesaisinde bulunduğum için yazıyı da bu konuda yoğunlaştırabilirim gibi bir kurnazlık içindeyim. “Şiirde doğru kelimeyi bulmak için şair sancı çeker” üzerine temellendirilmiş etkinliğin başlığı… Bazen kelimeler kendileri gelir bazen ise bir kelimeyi arar dururuz; Doğrudur bu… Dillerin sözcükleri gereksinimlerden doğmuşlardır sanırım. Şiirde yapılan ise bir anlamda ‘iç ses’in çevirisi ve bu ‘iç ses’ aslında kelimeleri oluşamamış bir sessizlik dilinde konuşuyor. Duyumsananın ama tanımlanmayanın, tanımlara sığmayanın dilinde… Ya da bellekteki bir an, bir görüntü şiire geçerken kelimelere gerek duyuyor ama doğru kelimeler nerede? Bir kırgınlığı, burukluk anını anlatmak için kelimeler kifayetsiz değil mi çoğu zaman? Şiirin varlık nedeni de biraz bu sanki… Bazen bir şiiri okurken şöyle düşünürüm: Şair bunu düzyazı ile de anlatabilirdi. Düzyazıda söylenenebileceğin ötesinde fazla bir şey söylememiş. Oysa şiir işte böyle bir yerde var olmalı. Düzyazıyla ya da başka hiçbir araçla anlatılamayan için devreye girebilmeli. Şiir anlatmaya dair değil kuşkusuz ki. Şiirdeki anlam daha çok sezilen ve duyumsanan bir şey. Ama çoğu durumda şiiri getiren itki biraz da anlatma isteği sanki... Anlatılmak istenen düzyazıyla anlatılabiliyorsa şiire ne gerek var zaman? Şiir düzyazının başa çıkamadığıyla uğraşıyorsa şiir olabiliyor bana göre. Bir de, şu doğru kelimeyi bulmak meselesi, sadece derdi anlatmak ya da duyumsatmakla ilgili değil. Şiirin iç ritmi, müziği bazı kelimeleri reddediyor. Belki şair kelime şiirin içinde olsun istiyor ama şiir kabul etmiyor. Melodiyi sağlayıp kelimenin varlığıyla gelecek çağrışımları da korumak bir sorun oluşturuyor. Üç dört yıl önce eski erkek arkadaşımın ‘vahşi rüzgâr’ anlamına gelen adını bir şiirde geçirmek istemiştim. Kesinlikle şiiri bozuyordu ve şiiri gösterdiğim şair arkadaşlarım bunu bana söylemesine rağmen bir türlü vazgeçemiyordum. Neyse ki şiir henüz bir kitaba girmedi ve yeni şiir dosyamda tercihim şiirden yana olacak. Bir keresinde bir şiirde tek bir kelimeye taktığım için üç gün evden çıkmamış ve üçüncü gün doğru kelimeyi bulunca ıssız adada kalmış bir kadın olarak kendimi sokağa atmıştım. Şiire hayran olmuştum ve onu hep yanımda taşıyıp defalarca okuyordum. Gözlerimde öyle bir ışık vardı ki görenler “Sana birşey olmuş yoksa âşık mı oldun?” diye soruyorlardı. Eski yazılarımdan hatırlayanlar olacaktır. Bazen şairlerin ‘şair cehennemi’ne gidip geldiklerinden söz ederim. Buna belki de Ece Ayhan’ı anımsayarak “cehennet” demeli. Şiiri yaratma sürecinde yaşanan deliliğe benzer bir hal sözünü ettiğim... Bir asosyallik ve diplerde yüzme hali... Bir de şu erkeklerin egemenliğiyle oluşan dil meselesi var. Kadınların iç sesi için kimi zaman yetersiz kalabilen bir dil... Bazen doğru sanılan sözcükler son derece erkeksi tınılarla rahatsız edebiliyorlar. Dilleri geliştirenler, edebiyatçılar kuşkusuz. Ama orada da Virginia Woolf’un ‘Kendine Ait Oda’ makalesinde aktardığı kütüphanede kadınlara ait kitapların azlığı karşısında yaşanan iç burukluğu konusuna geliyoruz. Ateşten defter şiirimin son dizeleri şöyledir: Bana öğretilen içsiz kelimeler titetmedi hiç ses tellerimi olmayan sözlerle yazıldı hep üzgün kızların gizli tarihi Aslında mesele kelimelerden çok onların nasıl biraraya geldikleri ve birbirleriyle ilişkilenirken nasıl yeni anlamlara ulaştıkları... Bir de en önemlisi imgenin gücü ve sonsuz çağrışımları tabii ki. Bu pazar gününde, şiirle birinci derecede ilgilenmeyen okurlar için biraz sıkıcı bir yazı oldu galiba. Eğer öyleyse bağışlayın. Ben aslında şiir hepimizin hayatında daha fazla olsun; düşüncelerin sınırlarını genişletsin; dünyanın önünü açsın istiyorum. Üç yıl önce, Dünya Şiir Günü’nde izleyicilerden biri, festivalin onur onuğu Adonis’e şöyle bir soru yöneltmişti: “Şiir niçin var?” Adonis ise bir soruyla yanıtlamıştı: “Aşk niçin var?”",female
102,"Kabul edilmeyen gerçekler: Kürtlerin ACISI ve talepleri Ateş ve kan durmuşken, yeniden canlanıyor. Barış ve çözüm beklerken, ölen her gençle, oğlunun arkasından ağlayan her anneyle yeniden kahroluyoruz; üzüntümüz gibi utancımız da artıyor. Ve her zaman ki gibi olaylar sonrası yorumları izliyoruz. İktidara yüklenen, derin devlet diyen, komplo teorilerine sığınan, dış mihrak arayan da var, gizli müzakereler devam ederken böyle “kazalar” olurmuş diyenler de. Ne yazık ki, bu toplumun ihtiyaç duyduğu marifet artık “en parlak, en hakiki” yorumlar değil. Siyasetçilerin, medyadaki “can kuşların” neyi ne kadar bildikleri hiç değil. Güya seçime gidiliyor! Her gün meydanda bir araba laf edilmekte! Medya da seçimin nabzını tutmak için yarışta! Ama Kürt meselesinde, gösterişli bir duyarlılık ile yıllardır dinlediğiniz kendi doğrularından öte bir şey yok! Umut verir bir çözümden söz edeni, aklı ve cesareti bir araya getireni görmekse hepten zor. Bir tek yeni anayasa lafı dolaşıyor ortalıkta; sanki sihirli bir anahtar! Oysa herkes biliyor ki, bu ülkede insan hakları ve özgürlükleri, toplumsal istikrar, siyasal demokrasi, ekonomik gelişme gibi nereden baksanız, karşımıza çıkan temel bir mesele var. Ve yine biliniyor ki, yaşanan bunca acı, ödenen bunca bedelden sonra Kürt meselesinde geriye dönüş yok. Peki, ilerisi nedir, nerededir? Seçimin ana konusu burada; ama can kulağıyla dinleyeceğiniz bir şeyler söyleyen çıkıyor mu? Peki, bir yandan can acısı yaşayan, öte yandan geçim ve gelecek derdiyle belini doğrultmakta zorlanan bu halk mı bu konuyla ilgilenmiyor? Halk mı esenliğinin ve geleceğinin Kürt sorunun çözümünden geçtiğini anlamıyor? Yoksa “o dedi, bu dedi” gibi kolay konulara kaçmak mı siyasetçilerin işine geliyor? Hele kasetler yıkarken ortalığı… Oysa siyasetçiler iktidar ve gücü seviyor, lider olduklarını düşünüyor, devlet adamlığına kendilerine yakıştırıyorlar. Her biri, dünya çapında liderlere benzetilmekten de pek hoşlanıyor. Peki, gerçek iktidarın ve liderliğin sorunlar ve sınavlar karşısında kazanıldığının farkında değiller mi? Yani bu ülkede Kürtlere ve Türklere, bir “çok şükür “ dedirtmeyi, her iki yakadaki gençlere savaştan/sokaktan başka bir çare göstermeyi beceremediğiniz takdirde bu ülke için bir lider, bir devlet adamı olmanız mümkün mü? Aksine bu savaş, bu çözümsüzlük sürdükçe ne söyleseniz boş; liderliğiniz de hayal! Yazık, çok yazık! Görülmeyen Kervanlar: Yollara Düşen ANADOLU Nisan başından buyana ANADOLU yürüyor. Her yöreden insan yollara düşmüş, toprağı, ağacı, suyu, kuşu, bitkiyi “paraya” teslim etmeyeceğiz diye diye Ankara’ya yürüyorlar. Duyan ilgilenen pek yok; ama yollarda “kervanlar” var. Köylüsü kentlisi ile, yaşlısı genci ile, bugünü ve geleceği korumak gerektiğini bilen insanlar adım adım seslerini çoğaltarak yürüyorlar. Konuşmalarına bir kulak verin isterim. Medyanın ilgisini çekmese de, onların da kasetleri var. Videoda bir kadını dinledim. “Gün ola hayır ola” diyor; “Ankara’ya gidiyoruz; bakalım görelim neler olacak? Paradan başka şeyi görmeyenler, herşeyi alıp satmaktan başka şey düşünmeyenlerin kulakları sağır. Ama biz yalnız değiliz. Yürürken, bu dağlar, kurtlar, kuşlar, ağaçlar, çiçekler bizimle yürüyor. Bu topraklarda yatan ecdadımın ruhları da bizimle birikte, hep birlikte yürüyoruz.” Bu güzel duyarlılığa, bu sağlam bilince ne denir! Sonra düşünsek; bu ülkeyi sevmek, düşmanlığı ve savaşı sürdürmek mi, cebi dolsun diye tarihe, doğaya, çevreye aldırmamak mıdır? Sevmek, ecdadının bıraktıklarına saygı, geleceğe bırakacağı konusunda ise kaygı duymakla mı olur? Ne yazık ki, yanıtlar gözlerimizin önünde. Yazık, çok yazık! Duyulmayan Sesler: Ekolojik Anayasa ve DÜNYANA[1] Hakları Anadolu’dan yürüyenler gibi, bir başka gurup insan da bir umuttur diye anayasa tartışmalarına yeni bir boyut katmaya çalışıyor. Nicedir yeryüzünün bir nesne değil canlı bir varlık olduğu kabul edilmiş durumda. Hoyrat kullanım nedeniyle bu varlığın yaşamının tehlikede olduğunu görenler de var dünyada ve Türkiye’de. Nicedir, çevrenin yalnız insana verdiği zararlar nedeniyle değil, yeryüzünün ve yeryüzündeki tüm yaşamın devamı adına da korunması gerektiği kabul edilmiş durumda. “Toprak Ana Hakları” diye bilinen bir haklar bildirgesinin kaleme alındığı ve bazı ülkelerde, anayasalarda bu yolda düzenlemeler yapılmaya başlandığını biliyoruz. Ve şimdi “ekolojik anayasa girişimi” adını alan bir gurup insan, Türkiye yeni bir anayasa yapıyorsa, çağın gereklerini görsün, yeryüzü ve yaşamı dikkate alacak bazı düzenlemeler yapsın diyorlar. Uluslararası düzeyde bu yolda bazı gelişmeler olurken, Türkiye’de 2012 tarihinde yapılacak bir anayasa bunların farkına varsın istiyorlar. Bu nedenle 15 Mayıs’ta bir toplantı düzenlendi. Geniş bir çağrı yapıldığını düşünüyorum; ancak bu toplantıda, siyaset dünyasından, anayasa taslakları hazırlayan ve tartışan çevrelerden, medya dünyasının ünlülerinden pek kimseyi göremedim. İşleri başlarından aşkın, ne de olsa! Toplantı sonrasında doğayı, dünyayı bir hak öznesi olarak ele alan bir bildirge hazırlandı; bakın ne diyor! “Anayasa insan merkezli değil, ekoloji merkezli ‘bütünleşik’ bir hak anlayışını temsil etmeli… Vatandaşlık tanımına, doğayı korumak ve onun emanetçisi olmak eklenmelidir; bu aynı zamanda ‘ekolojik vatandaşlık’ demektir.” Güzel değil mi? Tabii bu maddeleri görünce, siyaset ve medya dünyasındaki cangıl içinde egoyu değil de, “ekolojiyi” merkeze alan bu toplantıya neden pek ilgi gösterilmediğini anlamak da zor olmuyor. Yazık, çok yazık! Zorunlu bir ek: Kasetler ortaya çıkalı beri, ahlâk ve özel hayatın gizliliği konusunda konuşmayı çok sever olduk; bana da bakmayın, aslında dedikoduyu seviyoruz demek düştü. Evlilik dışı ilişkilerin yaygın olduğu ve erkeğin elinin kiri sayıldığı bu toplumda, siyaset dünyasında da bunların olması konuşulur, ama kimse şaşmaz. Bu bir. Bunların oy hesaplarında önemli bir sapma yaratması da pek beklenmez. Bu iki. ABD Başkanı, IMF Başkanı’nın başına da böyle şeyler geldiğine göre suçlu bellidir; “viagra”. Mutluluk hapından vazgeçilmesini ise, hiç beklemeyin, bu üç. İşin bir de kadınlar kısmı var tabii; beni de çok ilgilendiriyor. Onlara ne olacak derseniz, orasını onlar düşünecekler derim! Karıların ve kadınların durumunu konuşan bile olmadığına göre, düşünecekleri çok şey de var demektir! Bu da dört. [1] Bolivya’da kalme alınan bildirge de kullanılan “Motherearth” kavramı çok güzel. Bunu “toprakana” diye tercüme etmek mümkün; alıştığımız kullanıma da daha uygun. Ama “dünya veya yeryüzü” kavramları topraktan çok fazla şeyi ifade ediyor; ve hem canlı bir varlık dendiği hem korumak istendiğinde bu varlığı daraltmamak daha doğru olur diye düşünüyorum. Bu nedenle Dünya’dan vazgeçmemek için, “DünyAna” diye bir kavramlaştırmaya gittim. Kuşkusuz tartışmaya açık!",female
103,"Çılgın Proje Doğaya aldırmıyor, evet çılgınlık! İnsanı gördüğü yok, evet çılgınlık! İstanbul’u ikiye katlıyor, evet çılgınlık! Bir akıllı yanı var, yaptırana hem nam hem para getiriyor Yaşadıklarımız gösteriyor ki, ne iktidara ve güce, ne paraya, ne şöhrete doyuluyor. Hep daha fazlası, daha fazlası… İşin kötüsü, “arsızlık” eskiden ayıp sayılırken, şimdi işin doğası bu; şimdi “doyumsuzluk” başarı için şart. İyi de nereye kadar? Nerede veya hangi koşullarda “artık yeter” denilir? Bunu merak ediyorum. Biliyorum; burada kapitalizmi, kapitalist mantığı konuşmaktan başka yol yok. İyi de, bir de insanlar var; güya zenginlikleri kadar iyilikleri, güçleri kadar adaletleri ve merhametleriyle anılmak isteyen insanlar. Sorsan, hiç kimse ahlaksız olmayı kabul etmez; ama çok para yerine göreceli daha para, fakat bunun yanında doğa, çevre, insanı korumak var dediğinizde seçimleri ne? Örneğin İstiklâl Caddesi’ndeki Demirören binası biraz daha küçük ve yerine yakışır olsaydı, yaptıranlar fakirleşecekler miydi? Sonra da bu seçimin ahlakla ilgisi yokmuş gibi yapılıyor! Ben de sormadan edemiyorum. Bu kadar doymazlık insan doğasında mıdır; yoksa doyumsuzluğun bunca arsızlaşması öğrenilmekte midir? İktidar ve güç mü insanı yozlaştırır, yoksa insan zaten yozlaşmaya meyilli midir? Kendi adıma, insan doğasının hem bağlamsal hem evrensel nitelikler gösterdiğini, yani hem bencillik hem de sosyallikle biçimlendiğini düşünüyorum. Buna, hem biyolojik doğamız hem toplumsal koşullar bir araya gelerek oluşmaktayız de denilebilir. Bugünkü koşullarla bakıldığında ise, insan doğasındaki bencilliğin, rekabet duygusunun, para kazanma ve zevk düşkünlüğünün öne çıkarıldığını ve kullanıldığını görmemek mümkün değil. Bu bencillik ve özellikler insana dışarıdan aşılanmıyor kuşkusuz; ama bugün onları “azdıran” koşullar olduğuna kuşku yok. İnsan doğasındaki bencilliğin kapitalizmin homo-economicus mantığı ile sarmalandığı bir dünya ve toplum var. Ve bu kadar doyumsuzluk, ancak birilerinin ve bir şeylerin mahvı, yarının yıkımı anlamına geldiğini de görmek gerek. Yalnızca şu ülkeye, hatta İstanbul’a bakmak bile gücün doyumsuzluğunu görmeye yeter. Kimi her boş bulduğu alana önce göz, sonra gökdelen dikmekte; kimi İstiklal Caddesi gibi “caanım” bir caddeye transatlantik gibi heyula ve çirkinlik abidesi kondurmakta; kimi Boğaz’dan bakıldığında Tutenkamon’un Lahit’ine benzer bir binayı Dolmabahçe’ye lâyık görmekte; kimi de ne yandan baksan aklın kabul edemeyeceği “çılgın” projeler hazırlamaktadır. Sorarsan, hepsi bu tarihi ve doğasıyla eşsiz kenti düşünüyor, seviyordur. Baksan, hepsi sosyal sorumluluk ve yardımseverlik projeleri ile anılmayı, rafine zevkleri, estetik merakları, sanata olan düşkünlükleriyle övülmeyi ister. Ne de olsa Batı burjuvazisine benzemeye başlamışlardır. Onlar bununla övüne dursunlar, ben merak etmekten kendimi alamıyorum; acaba bu insanlar açısından para ve güç konusunda bir “yeter” noktası var mıdır? Kısacası kapitalist olsa bile bir insan için “işba” noktası olmalı gibi geliyor bana. Her şeyden önce dünyanın sınırı olduğu görülür; doğduğun, yaşadığın yerin hatırı sayılır; tarihinin sorumluluğu taşınır gibi geliyor. Oysa kapitalizmle hemhal olunduğunda etik susuyor; anladığım bu. Evet ÇILGIN; ama OLUMLU anlamda değil! Ben kapitalizm içinde bile yeter diyen çıkar diye bir “hayal” kurarken, kapitalizmin insanlardan ütopyaları “çaldığını” unutmuşum. Tam anlamıyla çalmak! Dehşetiyle de hayalleriyle de beyinlerin yıkandığı, gerçekliğin sanallıkla harmanlandığı, belirsizliklerin ve risklerin arttırılarak insanların aptallaştırıldığı bu dünyada ütopya oluşturan da, ütopyayı kullanan da kapitalizm olabilirmiş ancak. Reklâmlar her tür hayali satarmış. Hayal edin, imkânsızı isteyin, yeter ki, isteyin; istemeyi bilemeyene de Secret gibi kitaplar satılırmış; isteyin, kapitalizm her şeye kadirdir. Böyle bir dünyada kim takar paylaşmayı ve dayanışmayı, korumayı ve tevazuyu öneren ütopyaları? Onlar kapitalizm tarafından ÇALINDI. Tabii, bu, yenisi üretilmeyecek demek değil; ama işimiz daha zor! Düşünüyorum da, şu “çılgın proje” diye namlanan kanal projesi! Evet çılgın; ama bunun neresi yeni, neresi olumlu. Bildiğimiz doğa yıkımının en âlâsı demek; yine insanlar yerinden edilecek; yine birileri büyük ranta konacak demek! Gösterişli ve çılgın da, kime ne yarar var? Oysa bu çılgınlıklara değil, İstanbul’a boydan boya metro yapmak, bu ulaşım kaosunu ortadan kaldırmak gibi anlamlı, mantıklı, sağlıklı adımlara ihtiyaç var. Sorulsaydı, bu çılgınlığı değil, bu parayla hem dışa bağımlı hem çevreyi mahveden enerjiler kullanmak yerine güneşi, rüzgarı, hatta çöpü enerjiye çevirecek yönde atılımlar isterdik. Asıl yatırım, yerlerde sürünen eğitimi bu perişanlıktan kurtarmak olurdu. Var mı, uluslararası düzeyde nal toplayan bu eğitim sisteminin halini düzeltecek “çılgın” değil, “akıllı” projeler! Olsaydı, işte ona şaşırırdık! Bir de, ortaya konulan gerekçeye bakın! Ulaştırma bakanı, bu kanalın en çok İstanbul’a yönelen göç nedeniyle, bu göç durdurulamayacağı için gerekli olduğunu söylüyor. Yani Türkiye’nin nüfusunun neredeyse yarısı İstanbul’a akacakmış, onlara yer hazırlanıyor. Aklıma mukayyet ol demekten başka bir şey söyleyemiyorum. Ne diyeyim! Hani bir deli bir taş atmış kuyuya misali… Acaba diyorum, Başbakan, seçim dönemi aklımızı mı karıştırıyor, yoksa gerçekten böyle çılgın bir hayali mi var? Kim bilir; belki de İstanbul’a Fatih gibi bakmakta ve bu kente adını kazımak istemektedir. Yeniden feth edemeyeceğine göre, yeni bir İstanbul yaratmak istemesi bundandır! Ya da, Fatih nasıl gemileri karadan Haliç’e indirdiyse, O da İstanbul’a ikinci bir boğaz yaparak doğaya meydan okumaktadır! Ve galiba asıl çılgınlık burada! Yani siyasetçi olarak unutulsa da, İstanbul kanalıyla adının yüzyıllara taşınmasını isteme. Belki adı da Tayyip Erdoğan kanalı olur. Kim bilir? Dedim ya, iktidarın, gücün ve paranın “yeter” noktası yok. Vay halimize!",female
104,"Yazık; gerçekten yazık! Pazartesi gününden buyana İstanbul’da bir konferans var; En Az gelişmiş Ülkeler Konferansı. Çok sistematik bir inceleme olmasa da, bu konuda medyayı izlemeye çalışıyorum. Konferans vesilesi ile gelişmişlik konusuna, en gelişmiş ülkelerin konumuna, bunun nedenlerine ilişkin haberler, tartışmalara rastlar mıyım diye… Gördüğüm kadarıyla medyada bizim siyasetçi ve iş dünyamızın konuşmalarından öte bir şey yok! Konu moda değil; ya da ortada starlar yok. 1 milyarlar insanın açlığı, 50 ülkenin bu dünyanın nimetlerini yaşamaktan çoook uzak bulunmalarıyla kim ilgilenir; değil mi? Hele seçim yakın ve ortada “kasetler” gibi çok manyetik konular varsa… İnsanları bunlarla oyalamak mümkün ve daha işe yarıyorsa, fincancı katırlarını ürkütmek niye! Ya konuşanlar ve konuşulanlar. Tabii, adı üstünde; en gelişmiş ülkeler konferansı. O nedenle yoksulluk ve eşitsizlikten söz etmek boyun borcu. Başbakan’ın dediği gibi “kimse masum değil” dersin ve de alkışlanırsın. İyi de, yönetim konumunda olanlar için bunu söylemekle sorumluluktan, ya da hani korktuklarını sandığım “günahtan” kurtulmak mümkün mü? 1 milyar insanın açlığı, 2,5 milyar insanın yoksulluğunun, 1850’lerden buyana dünya nimetlerini belirli yerlerde ve ellerde toplayan kapitalizm gibi çok temel bir nedeni var. ½imdi, kapitalizm her ülke, her din, her mezheple buluştu diye, insanı homo-ecomicus yaparak kendine müttefik yapmanın her yolunu kullanıyor diye, kendisini de “görünmez ve konuşulmaz” mı yapacağız? Yok öyle şey! Yoksullara yardım masalını da bir yana bırakın. Bilmiyor musunuz ki, uluslararası yardımlar gelişmiş ülkelerin GSMH’ları içinde % 04-05’leri ancak bulmakta. BM, bunu en azından binde 7 olması yolunda bir karar alınmasını sağladı; ama uygulamada buna bile gelinebilmiş değil. Sonra da Davutoğlu’nun “En Az Gelişmiş Ülkeler” tanımlamasını beğenmediğini öğreniyoruz. Neymiş efendim; ülkeleri incitiyormuş! Her yanımız “incelikten“ kırılıyor! Yahu, tanımlamayı bırakın da, bu ülkeleri “en gelişmiş ülke” tanımlamasından nasıl çıkaracağınızı konuşun diyen de çıkmıyor. Yazık, çok YAZIK Kötü: İleri Demokrasi mi, Hukuk Devleti ve Demokrasiye “Elveda” mı? Bu ülkede ileri demokrasi bekleniyordu; aydın olmayı “bağımsızlık, muhalif duruş ve eleştirellikle” özdeşleştiren birçok ünlü entelektüelimiz de (!) bunu söylüyordu. Askeri vesayet ve yüksek yargının vesayetinden kurtuluyorduk; AB adaylığını benimsemiş onun demokratik standartlarına yöneliyorduk; anayasa ve yasalarda yapılan değişiklikler bunun içindi; artık devlet vesayeti değil toplumun seçimi ve sesi öne çıkacaktı; 12 Eylülle hesaplaşıp yapılan haksızlıkların, işlenen suçların hesabı sorulacaktı ve daha neler neler! Bir de yaşadıklarımıza bakın. Tamam, bu ülkede hukuk devleti ve demokrasi konusunda hep kuşkular olmuştur; ancak son aylarda yaşananlardan sonra hukuk ve demokrasinin gerçekten elimizden kayıp gittiğinden korkmaya sıra geldi. Bir zamanlar her yerde “devletin ve milletin” bütünlüğü için tehlikeler bulunur, insanlara kan kusturulurdu, şimdi de her yerde iktidar ve “cemaat” için tehlikeli (!) olacak bir şeyler bulmak mümkün hale geldi. Yılan hikâyesine döndürülen davaları, yıllar süren tutuklulukları, gazetecilerin gözaltına alınması ve yıllarca hapis yatmasını yaşıyoruz. Yalnız suçlanan kişinin soruşturulmasına değil, onunla ilişkili hemen herkes bulaştırılan bir soruşturmalar zincirine tanık oluyoruz. Yalnız evlerin, ofislerin değil belediyelerin basılmasını izliyoruz. Sanatçılara gözdağı verildiğini görüyor, masum insanların yollarda durdurulup hiçbir şey söylemeden, bir açıklama yapmadan üst-başlarının ve arabalarının didik didik arandığını öğreniyoruz. Binlerce kişinin telefonlarının dinlendiğini biliyoruz. Yargıçların atamasında usule uyulmadığı, üniversite rektörlerinin atamasında seçime ve demokrasiye aldırılmadığını görüyor, sonra da yargı bağımsızlığı ile üniversite özerkliğini dinliyoruz. Siyasal hayatların sona erdirilmesi için evlilik dışı ilişkiler kullanılıyor, ama çok eşliliğe ses çıkarılmadığını biliyoruz. Bunlar arasında, Başbakan “ucube” buldu diye bir heykelin yıkımı, ya da sınav mağduru olan öğrencilerin başının yanması, itiraz ederse para ödemesi, buna karşın sınav skandallarının ve arkasındaki kişilerin yerinde kalması gibi “tuhaf” şeyler de yaşamaktayız. Hep hukuk ve adalet, demokrasi ve özgürlük adına! Artık ne demeye geliyorlarsa! Tabii, dikkati dağıtacak malzemeler de eksik değil. Entelektüel için, “yeni anayasa ile başkanlık sistemi” gibi konuş, konuş bitmeyecek konular var. Müteahhit ve rant memleketinde, kanal projesi ile iki yeni şehir gibi “müjdelerin” nelere kadir olduğu iyi bilinmekte. Vatandaşım için de, aile yardımları, evde bakım hizmeti, yeni atama gibi bir şeyler var torbada. Kötü, gerçekten KÖTÜ Ve Umut: Emek, Demokrasi ve Özgürlük Bloku: Bağımsızlar Meclis(i)e Umutsuzlukları bol dünyada umut bitmez. Bugünkü umut da, Parlamento seçimleri için bir araya gelen “Emek, Demokrasi ve Özgürlük Bloku”. Bu Blok, hem Kürtler, Aleviler gibi dinsel, etnik ve cinsiyet açısından farklı kimliklerin tanınmasını isteyenler hem emek gibi vahşi piyasa ekonomisinden mağdur olanların bir araya gelmesiyle oluştu. Tüm bu kesimlerin sesi olmak üzere “Bağımsızlar Meclise” diyorlar. 11 Mayıs’ta “Bağımsızlar Meclise” diyenlerin basın toplantısı vardı İstanbul’da. Blok’un adaylarıyla buluşuldu; adaylar konuştular, bu girişime gönülden destek veren bir dolu insan da girişimden duyduğu heyecanı ve umudu dile getirdi. Benim için de heyecan ve umut kıpırtıları uyandıran bir toplantı oldu. Ahmet Türk’ün her zamanki soğukkanlı ve sağduyulu tavrı, Sırrı Süreyya Önder’in “ben de bu Blok’un destekçisiyim “ diyen neşesi, Ertuğrul Kürkçü’nün, “tüm sosyalist blok burada olmalıydı” yönündeki beklentisi, Sabahat Tuncer’in “Bağımsızlar Meclise derken, Meclis’i Türkiye’nin Meclis haline getirme” yolundaki tanımlaması gibi aklımda kalan birçok güzel iz var. Aslında demokrasi isteyen herkesin düşünmesi gereken bir seçim var karşımızda. Meclis’te güçlü bir “Bağımsızlar Meclisi” oluşabilirse, eğer, ancak zaman Kürt sorunun çözümü kadar, daha özgürlükçü bir anayasa, daha demokratik bir Meclis, daha toplumla buluşmuş ve ona kulak veren bir siyaset isteyenler için umutlanmak mümkün. Kısacası, Kürt meselesinin Meclis’te ve siyasette temsili başlı başına önemli iken, bu Blok Kürtlerle Türkiye’nin öteki sorunlarını ve mağdur kesimlerini buluşturmaya ve Meclis’e taşımaya aday. Bu nedenle bir umut, evet UMUT.",female
105,"Dino Buzzati’nin “Pelerin” adlı öyküsü, uzun süredir cephede savaşan bir askerin bitmek bilmeyen bir bekleyişin ardından eve dönüşünü anlatır. Asker gelip de evinin kapısını çaldığında, annesi masayı topluyordur. Kapıyı açtığında, kara bir pelerine sarınmış oğlunu karşısında görünce şaşkınlıktan ne yapacağını şaşırır. Oğlansa kendini annesinin kollarına bırakır. Biraz solgun, biraz utangaç kendini onun sevincine teslim eder. Kadın telaş içinde ona bir şeyler yedirmeye çalışır. İster ki rahat etsin, ayaklarını uzatsın ve dinlensin. Asker ise, ne kadar ısrar edilse de, üstündekileri çıkarmaya yanaşmaz. Fazla kalmayacağım, der annesine. Eliyle pencereyi işaret eder. Dışarıda bir aşağı bir yukarı dolaşarak bekleyen siyahlar içinde biri daha vardır. Buzzati, kapının önünde bekleyenin kimliğini hemen hissettirir bize. Anne ise başında neler olduğunu fark edemez. Oğlan, ucundan kan damlayan pelerinine sarınarak çıkıp gittiğinde ardından bakakalır önce. Ama sonra da, oğlunu yanına katıp götüren bu uğursuz kişinin kim olduğunu anlar. Bunun üzerine, “yüreğinde, hiç bir şeyin yüzyıllar boyunca bile dolduramayacağı bir boşluk açıldı,” der bize Buzzati. Garip bir hikayedir bu gerçekten. Buzzati, “dünyanın efendisi” diye tarif ettiği ölümün, bir dilenci gibi kapıda beklemesine göz yumar. Hayatın acıları karşısında ölümün bile eğildiği bir anın hikayesini kurar. Onun gözünde ölüm, acımasız biri değildir. Tam tersine, acıları dindirecek olandır. Asker de farkındadır bunun aslında. Ölmüştür artık. Acıları sona ermiştir. Onu üzen tek şey, arkasında bıraktığı insanların halidir. Kendi ölümünden çok annesinin neşesi dokunur ona. Sevgilisinin lafı geçtiğinde irkilir. Kardeşi ile odada yalnız kaldıklarında konuşacak bir şey bulamaz bir türlü. Ölüm zalim değildir. Tam tersine, ailesine veda edebilmesi için askere son bir şans tanımış, ona karşı sabırlı ve şefkatli davranmıştır. Zalim olan hayatın kendisidir. Ölüme rağmen devam ettiği için böyledir bu. Kargaşa, acı ve mücadele sona ermemiştir. Bunda neredeyse saygısızca bir şey vardır. Etrafımızın ölümlerle çevrildiği bu kötü zamanda, bana Buzzati’nin öyküsünü hatırlatan da bu duygu oldu. Onlarca genç insanın hayatını kaybettiği çatışmaların etkisini üzerimizden atmaya fırsat kalmadan, Van’daki depremle bir kez daha sarsıldık. Önce ben de herkes gibi sandım ki, bu şerden bir hayır gelecektir. Bu ülkenin insanları, böyle bir felaket karşısında, bütün ayrılıkları unutacak ve birbirine sahip çıkacaktır. Fakat anlaşıldı ki, kimileri ölüm kadar bile şefkatli değiller. Yaşıyor olmanın hoyratlığıyla, geride kalmış olmanın kibriyle, düşündükçe utanacağımız laflar ettiler. Öyle şeyler işittik, hepsini derhal unutmak istedik. Felaketi daha evvel de görmüştük. Üzüntü zaten bizimdi. Ama bu kadar utanca hazırlıklı değildik. Bu insanları ölümün karşısında bile nefretle ayağa kaldıran nedir? Ölüm bütün ayrılıkların kaybolduğu yerdir halbuki. Şefkati de bundan değil midir? Farklılıkları yok ettiği için müşfiktir ölüm. Hiç ayırmadan hepimizi kucağına kabul ettiği için yüce gönüllüdür. Kılığımıza kıyafetimize, hangi sınıftan geldiğimize, ırkımıza, dilimize, inancımıza, hatta yaşımıza bile bakmadan alır bizi. Adildir onun için. Adaletsiz olan ölüm değil hayattır. Kürtlerle Türkleri öldükten sonra bile yan yana koyamayan zihniyet, tamamen burasıyla ilgili bir şeydir. Varlıklı olanlar depreme dayanıklı evlerinin keyfini sürerken, yoksulları kötü binalarda oturmaya mahkum eden koşullar da öyledir. Ya apartmanları yaparken malzemeden çalan müteahhitler? Onlar da hayatın meselesidir. Ölümün değil. Ölüm bütün bunların yanında, görevini kusursuzca yerine getiren titiz bir memur gibidir. Soğukkanlı, vazifeşinas, dikkatli. Ama kalpsiz değil. Kalpsiz olan bu felaketlerin ardından nefret söylemleriyle ortaya çıkanlar, Van’a yardım yerine taş ve odun yollayanlar, ya da en hafif haliyle “Yardım edelim de utandıralım” diyerek ırkçılığın değişik tonlarında fütursuzca dolaşanlardır. Buzzati’nin öyküsündeki askerin, kara pelerinli ölümün peşinden kül rengi ufka doğru dörtnala gidişini hayal ediyorum. Nedense bu resim bana çok huzurlu görünüyor. Ölülerin huzurunu kıskandığımı fark edince irkiliyorum. Hayat bu derece hoyratlaşmış demek ki!",female
106,"Üstüme benzin döküp beni yaktılar. Ben bir kitabım… Lefkoşa'da Işık Kitabevi'nin bir rafında bir süredir beklemekteydim. Birisi birgün beni alıp evine götürecekti Nahide'ye Ben bir kitabım… Dün gece beni yaktılar; arkadaşlarımla birlikte… Geceyarısı, yazarım ve sevenlerim uykudayken alev alev yandım. Siz beni bir kağıt parçası sanıyorsunuz ama canlı, yaşayan bir varlığım ben... Görürüm, düşünürüm, dokunurum, ağlarım, gülerim, severim, itiraz ederim... Üstüme benzin döküp beni yaktılar. Ben bir kitabım… Lefkoşa'da Işık Kitabevi'nin bir rafında bir süredir beklemekteydim. Birisi birgün beni alıp evine götürecekti. Bu anı düşledikçe içim sevinçle dolardı. Kim bilir nasıl bir seyahate çıkacaktım rafımdan alınıp bir çantaya konduktan sonra. Beni alıp götüren bir deniz kıyısında kumlara uzanıp okuyacaktı belki. Belki bir ağacın altında, çiçekli bir balkondaki rahat koltuğunda ve de uyku öncesi yatağındayken sayfalarımda dolaşacaktı gözleri. Geçenlerde tatlı bir kız yanıma yaklaştı. Bana dokundu; hatta eline alıp sayfalarımı karıştırdı. Arkamı çevirip fiyatıma baktı. Sonra iç çekip başka kitaplara yöneldi. Doğrusu biraz kalbim kırıldı. Hele şimdi bunu düşündükçe daha da üzülüyorum. Beni alıp gitseydi belki şimdi böyle yanıklar içinde acı çekmeyecektim. Ben bir kitabım. Siz beni bir kağıt parçası sanıyorsunuz ama bir hayatım vardı benim. Yazarım, içindeki alevden sözcüklerden yarattı beni. Ama onun çok daha öncesine uzanır serüvenim. Yazarımın geçmiş yaşantılarına, arkadaşlarıyla yaptığı uzun sohbetlere... Doğrusu çok uzun yıllar uğraştı benimle. Sayfalar dolusu yazdı; bazı sayfalarımı yırtıp attı. Sözcüklerimin üstün çizdi. Uzun yürüyüşlerde beni düşündü. Zaman zaman heyecanlanıp kaleme sarıldı. Bilgisayarının başına oturup yazdıklarını oraya geçirdi. Birçok yerimi beğenmeyip değiştirdi. Günler, geceler boyunca şekilden şekle girdim. Hiç unutmuyorum, yazarım bir gece geç vakit benim bir bölümümü yazarken gözlerinden şıpır şıpır yaşlar akmıştı. Bazı anlarda, yazdıklarıyla büyük bir heyecana kapılarak bilgisayarın başından fırlayıp coşkuyla zıpladığını anımsıyorum. Ara ara beni birilerine okuyup duruyor bu kez de arkadaşıyla birlikte çığlıklar atıp birbirlerine sarılıyorlardı. Ama genellikle ikimiz yalnız olurduk ve bana şefkatli davranırdı hep. Upuzun saatlerde onu mutlu ettiğimi, benimle geçirdiği zamanın eşsiz olduğunu, ikimiz arasındaki ilişkinin çok özel olduğunu bilirdim. Sanki bir anne şefkati gösterirdi bana. Her kelimem, her harfim için özenirdi. Neyse işte, benim serüvenim oldukça uzun. Birgün şu kitapçının rafına gelip yerleştim. Mutluydum burada, birgün beni seven birinin beni alıp gideceğini, yazarımın çok özel ve büyülü anlarını ona ileteceğimi biliyordum. Burası oldukça keyifli bir yerdi zaten. Günboyu gelip giden pek çok insan, ışıklı sohbetler olurdu. Arada bana doğru yaklaşan bir el beni heyecanlandırırdı. Kitabevinde sürüp giden tartışmalara kulak kabartırdım. Bu kitabevine gelen insanların da yazarım gibi güzel birer kalbi olduğunu, onun gibi barış istediklerini gördükçe içim huzur dolardı. Bazen Türkçe, Rumca konuşmalar birbirine karışırdı. Ülkenin sorunları hakkında epey bilgi sahibi olmuştum. Hafta sonuydu ve diğer arkadaşlarımla birlikte zamanın geçip kitabevinin yeniden canlanmasını, insanlarla dolmasını bekliyorduk. Bazı sesler duyduk. Dışarıda birileri vardı. Onların bizim okurlarımıza benzemediğini, içlerinin kötülükle dolu olduğunu hemen fark ettik. Camları kırdılar. Ellerindeki bidonlarla benzinleri üzerimize döktüler ve bizi ateşe verdiler. Alev alev yandık. Size söylüyorum: Ben bir kitabım ve bir kitap yok olmaz. Bir kitap zihinden zihine gönülden gönüle dolaşır. Ertesi gün sevenlerimiz gelip cenazemizi kaldırdıklarında bile bizim ölmediğimizi biliyorlardı. Bizi yakanların boşluğa yazdıkları sözleri hep birlikte okuduk ve bu içimizdeki sözleri daha da çoğalttı. Ben bir kitabım. Dün gece yandım. Bu yalnızca aydınlığımı daha da artırdı. Ben kararmadım, beni yakanların nefret dolu düşünceleri karardı. Ben barışa kadar ve onun sonrasında da yaşayacağım. Işığım sonsuza dek parlayacak. Ben bir kitabım. Dün gece yandım. Acı çektim ama çoğaldım. Not: Lefkoşa'da Kıbrıslı Türk ve Kıbrıslı Rum barışseverlerin buluşma mekânlarından biri olan Işık Kitabevi 10 Ağustos'ta, günün ilk saatlerinde kundaklandı. Kitabevini yeniden yaşatmak için yayınevlerinin desteğini bekliyoruz.",female
107,"Seçimler bitti, yorumları başladı; epeyce bir süre de böyle gidecek. Yapılan yorumların çoğunu da ezberledim. Arada avangard yorumlar da çıkıyor tabii; ama bunlar da eskinin yeni dilde anlatımı veya yeni kaplarda eski taamlardan öte değil. Evet, AKP’nin seçim başarısını bu toplumu tanıdığı, sosyo-ekonomik yapıyı iyi okuduğuna bağlayanlara katılıyorum. Seçmenin yarısından oy almak başka türlü açıklanamaz. Yapılan araştırmalar, verilen oyların arkasında ideolojik ve siyasal olmaktan çok, sağlanan hizmetler gibi pragmatik nedenlerin daha önemli rol oynadığını gösteriyormuş; bunda da şaşılacak bir şey yok. Bir yanda piyasa büyüyor, rant ekonomisi işliyor; öte yanda muhafazakarlık ve dindarlık yükselen değerler haline gelmekte; bunun ötesinde sağlık hizmeti, konut politikası, yoksulluk yardımı derken insanlara ulaşmanın, hamiyetli bir iktidar olmanın yolları bulunmuş durumda. İyi de, bu araçların her biri bu toplum ve gelecek adına ne vaat etmekte dersiniz? Yani, buralardan ve bunlarla nasıl bir siyaset ve demokrasi anlayışına gidiyoruz? Kısacası, renki hikayeleri bir yana bırakarak, söylemiyle, vaatleriyle, liderleri ve adaylarıyla bu kıratta bir siyasetin bu toplum ve gelecek için ne kıratta bir umut ve demokrasi vaat ettiğini düşünebiliriz diye sorsam, yanıt nedir? Aslında, partilerin aday seçimini toplumun seçimi olarak kabul etmek bile, demokrasiyi haşat eden önemli bir etken olarak karşımızda dururken demokrasinin kıratını da sormaya pek gerek yok ya! Evet, benim “sandık-seçim” dediğim epeyce atışmalı, bu nedenle eğlenceli bir seçimi daha atlattık. “Sandık-seçim”ahalisini iyi tanıyan ve tanımak kadar iktidarda olmanın da kozunu iyi kullanan oyunu kazandı. Şimdi yeni bir AKP iktidarı dönemine girilirken, AKP Hükümeti ve Recep Tayyip Erdoğan’ın “ustalık” döneminin ne demeye geleceği gibi bir meselemiz var. Ne dersiniz? Üst üste kazanılan üç seçim ve yükselen oylar nedeniyle seçim sonuçlarının “milli irade” diyerek daha da mutlaklaştırılması ve demokrasiyi seçimle gelmeye indirgeme eğiliminin güçlenmesinden mi korkalım, biraz azalan milletvekili sayısının “müzakere ve uzlaşma” arayışlarına yol açacağını mı umalım? Yaşadığımız son bir yıla bakarak, ustalığın ne yönde tecelli edeceği çok belli denilebilir. Ve keşke böyle düşünenler yanılsa desek de, ileri demokrasi denilen şeyin, yasama ve yürütme gücünün yargıya, bürokrasiye, özerk kurumlara, yarı-resmi organlara doğru ilerlemesi anlamına geldiği görülürken, “seçilmişlerin vesayeti” gibi bir tehlikeden söz edenlere kulak vermemek mümkün değil. Biliyoruz, iktidar baldan tatlı. Bir kere, çoğunluğu kazananın parsayı toplama olanağı bulduğu bir ülke ve sistemde yaşıyoruz; AKP’de bunu çok başarılı biçimde uygulamakta. Öte yandan, ideolojik ve siyasal seçimleri nedeniyle değil, aldığı hizmetler ve sağladığı çıkarlar nedeniyle oy verme davranışı gösteren bir ülkede, iktidardan uzaklaşan partinin gücünü korumasının zor olduğu da görülüyor. Bu nedenle AKP varlığını temellendirmek için iktidarını sağlamlaştırmak zorunda. Bunu da demokrasiyi güçlendirerek değil, -öylesi, iktidar alanının daralması ve muhalefif güçlerin güçlenmesi anlamına gelirdi-kendini ve iktidarını güçlendirerek yapacağını bilmekte. Ve yolda ilerliyor. Bu bir niyet okuması değil; yaptıkları ortada. Çevresi ve destekçisi dışındaki toplumsal dinamikleri ve istemleri dikkate almazken, iktidarını arttırmaya yönelik yasal ve kurumsal anlamda ne gerekiyorsa yapmaktan kaçınmadığıni açıkça görüyoruz. Toplum açısından en önemlisi de, yeni anayasa ve Kürt sorunun çözümü gibi iki temel meselede nasıl tutum takınılacağı. Siyasal açıdan asıl kavga da oralarda, bu seçimin toplum için anlamı ve sonuçları da esas olarak bu alanlarda tayin edilece. Dolayısıyla, buralarda demokratik ve toplumsal uzlaşmadan yana tutum ve çözümlerin bulunup bulunamayacağı ile çok temel bir kaygı duymamak mümkün değil. Ne olacak? Kürtler demokratik özerklik, ana dilde eğitim, genel af isterken, AKP milliyetçilik söylemi, birlik-beraberlik şarkısına mı tutunacak, yoksa kalıcı bir barışı ve iki halk arasında uzlaşmayı sağlamanın yollarını mı arayacak? Ya da, yeni anayasa derken, kendi iktidarını güçlendirecek yolların peşinde mi olacak, yoksa bir yandan Kürtlerin istemlerinin hukuki alt yapısı, öte yandan daha demokratik bir yönetim anlayışının çerçevesini hazırlamaya mı yönelecek? Sorular çok. Ya CHP? “Yarım-başarı”sının daha şimdiden partide kazan kaldırmaya fırsat verdiğini görüyoruz. Bu konu da çok konuşuluyor ve konuşulacak. Ancak, CHP’nin iç fırtınaları, seçimleri ve politikası kadar, muhalefet olarak oynayacağı rol de önemli. Hatta kısa vadeli bakarsak, bu rolün toplum açısından daha önemli olduğuna kuşku yok. Burada da tartışılması gereken çok konu var. Bu sorular ve sorunlar karşısında bugün için en umutlu gelişme, 36 bağımsız adayın Meclis’e girebilmiş olması. Ancak onları da zor bir görevin beklediği unutulamaz. Oluşumu ve adaylarıyla umut veren Emek-Demokrasi-Özgürlük Bloku’ndan seçilenlerin yola nasıl devam edecekleri, nasıl bir politika izleyecekleri ve neler yapabilecekleri konunda da soru işareti çok. Örneğin bir çatı partisinden söz ediliyor; olumlu olabilir. Ancak, daha önemlisi nasıl bir çatı altında olursa Meclis’te oynayacakları rol. Bu konuda ne kadar hazırlıklılar; aralarındaki uyum ne kadar; üzerlerindeki baskıların ve arkalarındaki güçlerin etkisi ne olacak. Bunları bilmek zor. O nedenle, önümüzdeki Meclis döneminde en temel umut da, en zor sınav da burada demek abartı olmaz. Politik anlamda statükoyu bozacak birileri varsa, bu grup; ama çok yönlü ve çok başlı engelleri olacağına kuşku yok; bakalım ne yapabilecekler? Kendi adıma, varlıkları ve politikalarıyla Meclis’te yeni ve dönüştürücü bir dinamik olma potansiyeline sahip olduklarını düşünüyor ve onlara hem kolay gelsin hem yolunuz açık olsun demek istiyorum.",female
108,"Portekiz’de elektriklendim! Bu günler öyle garip bir hızla geçiyor ki... Sabah erken yazıya otursam, editörüme göndersem öğleden sonra başka, akşamüzeri bir başka gelişme oluyor ve yazı anlamsızlaşıveriyor... Türkiye ve dünya sakin kalırsa hâlini koruyabilmek için yapılması gerekenlerden, yapılanlardan söz edeceğim ama durmaksızın “şimdi mi acaba” diye sorup duruyorum kendime. Oysa şimdi değilse ne zaman? Hemen şu anda, şimdi, şimdi olmalı... Renault Türkiye yönetimi ile “Trafikte İlk Adımlar” projesi ile tanışmış, geleceğe dair çalışmalarına hayli yakınlık duymuştum. Genel müdürleri sevgili İbrahim Aybar son derece zarif üslubu ile Portekiz’de yapılacak bir toplantıya katılıp katılmayacağımı sorduğumda hemen “evet” dedim... Renault’nun elektrikli otomobilleri Fluence Z. E. ve Kangoo’nun lansmanı ile deneme sürüşleri içindi bu davet. Bir grup medya mensubu Lizbon’a uçtuk. Ben Portekiz’e ik kez gittiğim için güzel güneşli bir güne denk gelmesinden dolayı pek memnun oldum. Lizbon ve yakınlarında kısa bir gezi yaptıktan sonra havaalanından otomobillerimizi aldık. Okyanus kıyısından Lizbon-Cascais arası Fluence Z. E. ile seyahate başladık. Ben İbrahim Aybar ve Renault Euromed yöneticilerinden biriyle aynı otomobilde olduğum için itiraf edeyim ilk dakikalarda biraz gergindim. Otomobili test etmekten çok “aman bir trafik ve sürüş hatası yapmayayım” derdine düştüğüm için ilk yarım saatin nasıl geçtiğini anlamadım. Sonra şahane yola, evlere, okyanusa, ağaçlara kendimi öyle bir kaptırdım ki... Az sonra yollarda ayağım pedalda, İbrahim Bey’le sohbet ede ede ilerliyorduk... Ne bir sarsıntı var ne motor sesi. Karbondioksit yok, zarar yok... Bir bassam şarjı bitene kadar 160 km giderim. Kısa gibi görünse de aslında yapılan araştırmalar günde ortalama olarak maksimum 60 kilometre yol alındığını söylüyor. Klima kullanımı, yol aldığımız arazi şartları ve otomobili kullanım şekliyle de kilometreyi uzatmak mümkün. Otomotiv endüstrisi dünyada yayılan karbondioksitin yüzde 13’ünün sorumlusu... Renault Mais Genel Müdürü İbrahim Aybar, “Şimdi biz bu sorunun kesin çözümünün arayışındayız. Geleceğin insanlarına dünyayı temiz bırakmak zorundayız. Onun için otomotiv sektöründe sıfır karbondioksit salınımlı bir teknolojiyi vücuda getirip yaygınlaştırmak gerekiyor” diyor. 2020’de dünyada satılacak otomobillerin yüzde 10’unun elektrik motorlu olacağı tahmin ediliyor. Türkiye’de 1600 CC altındaki normal otomobillerde ÖTV yüzde 37 iken, elektrikli araçların ÖTV’si yüzde 3’e indirilmiş. Fluence Z. E’de mesela Türkiye’deki dizel motorlu Fluence’ınkiyle hemen hemen aynı. Şarj meselesine gelince... İşte bu biraz zaman alacak... Çünkü ülkemizin şu anda bu alandaki en önemli eksikliği, şarj üniteleri. Belediyeler bu anlamda ileri görüşlü olup düzenlemelere başlamalı. Parkometrelere benzer şarj üniteleri, otoparklara ve sitelere kurulmalı... Renault geçtiğimiz yıldan bu yana İstanbul, Ankara, Gaziantep ve Kocaeli büyükşehir belediyeleri ile sıfır karbon salınımlı araçlar konusunda işbirliği anlaşması imzalamış. Toplu elektrikli otomobil kullanımı yaygınlaşması beraberinde pek çok değişimi ve yeni gelir kaynaklarını getirecektir... Köprüde otomobil için şarj satanları görür müyüz dersiniz? Görürüz gibi geliyor bana... Şu anda otomobilin arkasında yer alan 280 kiloluk pil bana ilk cep telefonlarının bataryalarını hatırlattı. Anımsarsanız tuğla kadardı ilk telefonlarımız... Sonra küçüle küçüle telefondan kameraya dönüştüler... Bakalım gözlerimiz daha neler görecek... Güzel güneşli bir günde İbrahim Aybar’la birlikte elektrikli otomobilimizin önünde bir Lizbon hatırası çektirdik... Bu arada başka projeler geliştirdik... Onların detayı da önümüzdeki günlerde... *** ‘Evimevindir’ Twitter üzerinden doğup büyüyen yardım kampanyası “Evimevindir”in fikir babası Ahmet Tezcan Yeni Şafak Gazetesi’ne verdiği röportajda demiş ki: “Bu aslında 1400 yıl önce Peygamber Efendimiz’in en mükemmel şekilde uyguladığı Muhacir’le, Ensar’ın birbirleriyle kardeş olması uygulamasının küçük bir taklidi. Asıl fikir babası Peygamberimiz’dir. Dolayısıyla bu işe gönül koyacak insanlar onun yaptığını yapmaya çalışacak, dolayısıyla onun izinden yürüyecektir. Ona zerre kadar muhabbeti olanın buna duyarsız kalabileceğini düşünmüyorum. Mekke’den gelenler, Medinelilerin teklifini reddetmediler. Onlar sadece evlerini açmadılar, mallarının da yarısını verdiler. Hatta mirasları da birbirlerine kaldı. Dolayısıyla bizim yaptığımız onların yaptığının trilyonda bir ölçüsünde taklidinden ibaret. Bu teklif Ahmet Tezcan’ın değil, Hz. Muhammed Mustafa’nın fikridir. Kimse kimsenin yanına sığıntı gibi gitmeyecek. Hiç kimse bir başkasının evinde uzun süre misafir olarak kalmaz istemez. Gelen Vanlılara boş olan evler tahsis edilecek. İaşeleri de Bakanlıkça karşılanacak.” Açıkçası hiçbir şey yapmamaktansa gücü ölçüsünde bir şeyler yapmaya çalışanlara bile karşı olanları görünce nefesim kesiliyor... Bir milyon insan bu soğukta sokakta... Ve yardım etmek isteyenlere engel olmak neden? Allah aşkına neden?",female
109,"Yanık Simsiyah örtüler altında vurulmuş iki adam yatıyor ortada. Vurulmuşlar. İkisinin ortasında bir fotoğraf makinesi duruyor... Hiçbir şey olmamış... Az önce çektikleri fotoğraflar, yakaladıkları “hayat” orada kayıtlı kalmış. Ama onlar yok. Ölmüşler. Öldürülmüşler. Düşüncelerini, gördüklerini başkaları da bilsin diye çıkardıkları yüzünden ölmüşler. Karşı düşüncenin adamları öldürmüş onları. Ama fotoğraf makinesi ikisinin ortasında duruyor. Ölümün ortasında hayatı kaydeden bir makine ölümsüzmüşcesine duruyor işte... Kadınlardan biri ölen arkadaşlarının bedenlerinin başında duruyor acıyla. Fotoğraf makinesini eline alıyor... “İlahi olan ne kaldı?” diye soruyor arkadaşına... “Geriye kalan tek şey fotoğraf makinesi. İçindeki görüntüler. Nesnelerin bizden daha fazla umudu olduğu bu dünya ne biçim bir dünya...” Sonra ağlamaya başlıyor... *** Suriye’de değil, hayır değil... İstanbul’da, Şişli’de oluyor bunlar. Dört yıl önce de değil. Dün akşam... Tiyatro sahnesinde oluyor. Lüban iç savaşını anlatan “Yanık” isimli oyunda... Boğazımda öyle bir yumruk var ki anlatamam size. Elindeki fotoğraf makinesini göğsüne bastırıp ağlayarak intikam yemini eden kadına arkadaşı itiraz ediyor... İntikamla bu savaşı bitiremeyeceğini anlatıyor... “Bize kılavuzluk edecek değerler yok. Biz de bu yüzden kendi uydurduğumuz geçici değerlere yaslanmak zorundayız. Bildiklerimize ve hissettiklerimize yaslanmak zorundayız. İntikam almak, evleri yakıp yıkmak istiyorsun. Senin hissettiklerini başkalarının da hissetmelerini böylece anlamalarını, değişmelerini, bunu yapan insanların dönüşmesini istiyorsun. Anlasınlar diye onları cezalandırmak istiyorsun. Ama bu budalaca oyun, seni kör eden, çıldırtan acıdan besleniyor. Kimi ikna edebilirsin ki? Çevremizin artık ikna edilemeyecek insanlarla dolu olduğunu görmüyor musun?” Bugünden mi bahsediyor yoksa? Bugünden mi Allahım? Bizden mi söz ediyor? *** Bu yıldan başlıkları koyabilirim yazımın tam da bu bölümüne. Geçen aydan, geçen haftadan... Geçen yıldan. On yıl önceden. Elli yıl önceden.. Türkiye’den , Filistin’den, Suriye’den, Afganistan’dan... Arjantin’den, Şili’den, İspanya’dan... O kör göze bir parmak sokmama gerek var mı? Bir iç “açı”nın dökümü için manşetlerini anımsamaya gerek var mı? Diyor ki yetimhanenin doktoru oyunun en can alıcı yerlerinden birinde: “İki gün önce milisler kampların dışına çıkan üç genç mülteciyi idam etti. Milisler üç genci neden astı? Çünkü kamplardan iki mülteci köyden bir kıza tecavüz edip öldürmüştü. Mülteciler kıza neden tecavüz etti? Çünkü milisler bir mülteci ailesini taşlamışlardı. Milisler onları neden taşladı? Çünkü mülteciler kekiklerin yetiştiği yamacın yakınındaki bir evi yakmıştı. Mülteciler evi neden yaktı? Açlıktan su kuyusunu tahrip eden milislerden intikam almak için. Milisler neden kuyuyu tahrip etti? Çünkü mülteciler vahşi köpeklerin koşturduğu derenin yanındaki ekinleri yakmıştı. Mülteciler neden ekinleri yaktı? Bir sebebi vardı tabii. Ama benim hafızam bu kadar geriye gidebiliyor. Daha öncesini hatırlayamıyorum. Hikâye sonsuza kadar böyle devam eder gider... Bir şey başka bir şeye sebep olur... Öfkeden öfkeye, acıdan mateme, tecavüzden cinayete zamanın başladığı yere kadar gider bu iş...” *** Oyun bitti... Kar başlamıştı eve dönerken... Ne kadar yağmur, ne kadar kar yağsa da yangın sönmüyor işte... O “yanık” izi geçmeyecek ki üzerimizden... Yüzyıl süren bu savaşın ateşi sönmeyecek ki... İstanbul Devlet Tiyatrosu, Lübnan asıllı yazar Wajdi Mouawad’ın kaleme aldığı “Yanık” isimli oyunu Cem Emüler’in çevirisi ve rejisi ile izleyiciyle sunuyor... Oyunculardan Janin’in (biricik, sevgili arkadaşım Veda Yurtsever İpek canlandırıyor) müzeye dönüştürülmüş “Unutulmaz işkencelerin hapishanesi Kfarrayat”ı ziyaret ettiği ve hücrelerde mahkûmlara yapılan işkenceleri dinlediği sahnede “Bir gün Diyarbakır Cezaevi de müze olursa, biz de böyle bir oyun, film izleyecek, saklananların, üstü örtülenlerin hiç olmazsa bir oyun repliği ile ışığa kavuştuğunu görebilecek miyiz” diye düşündüm... Aslında... Bir gerçeği anlamak için bir dürteni, bir öğreteni, bir itekleyeni beklemeye gerek yok... Çünkü oyunun kahramanı Nevval’in dediği gibi: “Öyle gerçekler vardır ki ancak keşfedildikleri zaman anlam kazanırlar...”",female
110,"Yemin krizi, boykot, mutabakat, omurga derken bir hengamedir gidiyor. Aslında hengamenin demokraside oluğu belli ya; partilerden, liderlerden başını alıp buraya bakan pek yok. CHP’ye, ya da AKP’ye bakıp, sanki bilinmiyormuş, ya da söylenmemiş gibi yeni okumalar yapılması tercih ediliyor. Bunda şaşılacak bir şey de yok. Yıllardır “mış gibi” yaparak gül gibi geçinip gidiyoruz. Şimdi de kriz üstine kriz yaşar, uzlaşmaz dillerle konuşur, dayatmacı tavırlar sergilenirken, demokratikleşiyormuşuz gibi yaparız olur biter. Hele “sivri dilli” olmaktan kaçınmayanlara zaten pek yer vermeyen medyada, şimdi bir de “eleştirel” kalabilenler ayıklanır, “ayarını kaçıranlara” ders verilirken... Ve “mış gibi” yapmanın “ölüm” değil, “dirim” getireceği bilinirken... Seçim sonrası ilk yazımda, üst üste kazanılan üç seçim ve yükselen oylar nedeniyle AKP’den seçim sonuçlarını “milli irade” diyerek daha da mutlaklaştıracak bir yaklaşım beklenebileceğini, yaşadığımız son bir yıla bakarak Başbakan’ın ustalığının da ne yönde tecelli edeceğinin çok belli olduğunu yazmıştım. Keşke böyle düşünenler yanılsa demiştim. Ama, ne yazık ki ustalığın uzlaşma değil dayatma anlamına geleceği ilk günlerden belli oldu. İktidarın bu tutumu ile daha birçok badire yaşamamız da kaçınılmaz görünüyor. Şom ağızlılık yapmak istemiyorum; ama güzelleme yapmanın da anlamı yok. Yaşadığımız anlaşmazlık ve krizleri daha yumuşak yoldan ve daha bedel ödeyerek atlatmamız için toplumsal eksiklerimiz epeyce. Siyasal partier ve popülist politikaları seçimleri ihale pazarlığına benzetince de, demokrasiye geçmiş olsun demekten başka yol kalmıyor. Şimdi merak ediyorum. Acaba AKP anayasa yapımı ve Kürt sorununun çözümü gibi iki temel mesele karşısında aldığı yüzde 50 oyu nasıl yorumlayacak? Ustalık dedikleri şey nerede ve nasıl karşımıza çıkacak? Örneğin, demokratikleştiği söylenen bir toplumda iktidarın toplumsal uzlaşma sağlamadan, bunun ön koşullarını hazırlamadan ve gerekirliklerini yerine getirmeden bir anayasa yapımını kalkışması beklenemez. Ya da, demokratikleşme deniyorsa Kürtlerin haklı talepleri konusunda hem bu talepleri karşılamanın hem de toplumsal barışı korumanın yolları aranır. Değil mi? Peki, AKP’nin demokratikleşme hamlesinden ve ustalık döneminden bunları mı bekliyoruz? Yoksa, toplumsal uzlaşma diye “benim dediğimde uzlaşın” anlayışını mı? Demokrasi diye, sandık benim, milli irade benim diyen tutumları mı? Ya Kürt meselesinde? Çözüm Kürtlerin isteklerinden yana mı; yoksa gidiş, Kürtlerle “ümmet-i Muhammed” sancağında buluşmak yönünde mi? Bazı ayak izleri, solun en azından bir kısmı dinle, daha doğrusu siyasal İslam’la buluştuktan sonra, sıranın Kürtlere geldiğini gösteriyor. Nasılsa uzun süredir, yoksulluk, yoksunluk, eşitsizlik ve adaletsizlik bir yana bırakılmıştı. Nasılsa tek mesele kimlik ve kültür olmuştu. O zaman Kürtlerin de yapacakları şey, “ne varsa İslam’da ve liberalizmde” diyerek “hidayete” ermek olabilir. Artık nasıl hidayetse! BAKANLIK BOLLUĞU VE POLİTİKA YOKLUĞU! Artan bakanlıklar da kafamı çok kurcalıyor. Ve bakanlık bolluğu politika yokluğu olmasa bari diyorum. Kalkınma Bakanlığı! Bir kere neyin kalkınması? Ekonomik mi, sosyal mı, kültürel mi, sanatsal mı kalkınma hedefleniyor? Yok, kalkınma derken ekonomik büyüme kast ediliyorsa Ekonomi Bakanlığı’nın işi ne? Veya Gıda, Tarım ve Hayvancılık Bakanlığı veya Bilim, Sanayi ve Teknoloji Bakanlığının kalkınma hedefi yok mu? Yani ekonomik kalkınma diye bir şey hedeflenmişse, bu her bakanlık için geçerli bir politika değil midir? Enerjide, ulaşımda, teknolojide kalkınma olmayacak mı? Bakanlıklar arası koordinasyon ise istenen; bunu da Başbakan ve Bakanlar Kurulu yapmaz mı? Bakıyorum da, kimse Kalkınma diye ayrı bir bakanlık neyin nesidir diye sormuyor. Ne de olsa “mışlı” toplumuz! Ya Avrupa Birliği Bakanlığı! AB ile ilişkiler donma noktasına gelmişken, bir de baktık ki AB Bakanlığı kurmuşuz. AB’ye üye olmak gibi bir hedefimiz var (dı). Bunu yeniden hatırladık demek. İyi de, bu hedefe varmak istiyorsak, tüm mevzuat ve kurumsal yapıda önemli değişiklikler yapmak gerekiyor. Yani bu da genel bir hedef ve tüm bakanlıkları ilgilendirmekte. Öyleyse AB bakanlığı ne yapacak? Her bakanlığın bilgi ve yetki alanı içinde kalan konulara mı dalacak; yoksa AB ile bakanlıklar arasında protokol görevi mi üstlenecek? Bu bakanlığa da memnun olan çok. Bence, AB ve ekonomi, AB ve sosyal politika, AB ve adalet gibi her bir müzakere başlığı için ayrı bir bakanlık kurulmalı ki, hem üyelik işi ciddiye bindiği anlaşılsın hem de bakanlık isteklilerine cevap verilebilsin. Yakışır! Aile ve Sosyal Politikalar Bakanlığı ise, iki açıdan da ibretlik. Birincisi kadınla, ikincisi de sosyal politikayla ilgili. Daha önce de yazdım; bu bakanlığı devlet bakanlığından çıkarıp icracı bir bakanlık haline getirirken yapılan isim değişikliği çok anlamlı. Türkiye imzaladığı uluslararası sözleşme gereği toplumsal cinsiyet eşitliğini sağlama yükümlülüğünü üstlenmiş, eşitlik politikalarını oluşturmak üzere de 1990 başında ulusal düzeyde kurumlar oluşturmuştur; biri de devlet bakanlığı. Gerçi sorumlu bakanlığın bugüne dek eşitlik konusunda başarılı adımlar attığı pek söylenemez. Ancak bakanlığın adından “kadın” sözcüğünü kaldırmanın bunun ötesinde bir anlamı var. Bununla zaten pek benimsenmeyen cinsiyet eşitliği politikalarının resmen bir tarafa bırakıldığı ilan edilmiş olmakta ki, sen sağ ben selamet. Buradan kadın parlamenter sayısı biraz artınca, “yetmez, ama evet” diyerek sevinenlere de seslenmek isterim. Hem “yetmez”, hem böylesine “hayır” demek gerekmekte. Çünkü kadın politikaları ve eşitlik talebi açısından 90’lı yılların gerisine gittiğimiz de, niteliği olmayan bir niceliğin kadın adına da pek hayrının olmadığı da ortada. İkincisi bakanlığın “sosyal politikalar” kısmı! Gülsek mi, ağlasak mı; bilemiyorum. Aslında böyle bir bakanlığın kurulması bile, sosyal politika diye bir politikanın olmayacağının kanıtı. Birincisi, sosyal politika eğitim, sağlık, konut, çalışma yaşamı, sosyal güvenlik, cinsiyet eşitliği gibi birçok alanda benimsenen politikalar bütünüdür. Bu alanlarda sosyal eşitlik ve adalet sağlama hedefine hizmet etmek üzere tasarlanırlar. Hedefler ve uygulamalar da ilgili bakanlıkların sorumluluğundadır. Yani sosyal politika bir bakanlığın işi olamaz; olsa da bir işe yaramaz. Aile ve sosyal politikalar bakanlığının tanımı ve verilen görevlere baktığımızda, yaramayacağını da görüyoruz. Bakanlık, sosyal politikayla değil sosyal yardım ve hizmetlerle ilgili. Sosyal yardım devleti “sosyal devlet“miş gibi yaparken, sosyal yardımı da “sosyal politika”ymış” gibi yapacağız, anlaşılan. Halkım da bir elde toplanıp dağıtılacak yardıma medyun kalacak. Mışlara teslim olmak diyorum; boşuna mı?",female
111,"Geçen hafta 8 Mart’la ilgili yazıyı, “kadın adına daha gerçekçi ve olumlu gelişmeler için kadınların kendi meseleleriyle toplumsal meseleleri bir arada düşünmelerine” olan ihtiyaçtan söz ederek bitirmiştim. Bir de baktım, 8 Mart’ta kadınlara “armağan” olarak Kadına Karşı Şiddet Yasa’sı Meclis’ten geçmiş. Türkiye’de aile-içi şiddetin yaygınlığı yadsınamayacak derecede; yıllar içinde azalmayıp arttığı biliniyor ve yakın zamanlarda yaşanan birçok olayla bu şiddetin ayrıldığı eşe kadar uzanıp, ölüme kadar gittiği de görülmekte. Dolayısıyla kadına karşı şiddetle mücadele etmek toplumsal bir ihtiyaç haline gelmiş durumda; bu koşullarda siyasetin bu konuya el atmasında da bir fevkaladelik yok. Hükümetin başarısı asıl bundan sonra, Yasa’nın kadın için gerçekten bir koruma sağlayıp sağlayamamasıyla ortaya çıkacak. Bu toplumsal gerçekliğin, kadın kuruluşları açısından uzun süredir birincil bir mesele haline geldiğini de biliyoruz. Kadına Karşı Şiddet Yasası’nın arkasında 240 tane kadın kuruluşunun ortak görüşü/talebinin bulunduğu ve tasarının oluşması sırasında verdikleri uğraş ve mücadele de unutulamaz. Onların sevicini ve Yasa’nın geçmesini bir başarı olarak değerlendirmelerini anlamamak da mümkün değil. Ancak, kadına yönelik şiddetle mücadele bir ıstırabı dindirmek açısından önemli olsa da, toplumsal gerçeklikleri düşünürsek, kadını sosyo-ekonomik anlamda güçlendirmeden Yasa’nın önemli bir değişiklik getireceğini beklemenin zor olacağını görmek durumundayız. 1-Her şeyden önce, uygulamalar bize yasaların uygulandıkları toplumsal gerçeklikler içinde hayat bulduğunu gösteriyor. Yani yasalar, sadece toplumun “resmi” yüzü! Gerçek yüzü buna uydurma çabası yetersiz kaldığında-ki, Türkiye bunun iyi örneklerinden biri- ne yazık ki, yasalar “resmi maskeler”, toplumlar da “mışlı” toplumlar olmaktan öteye gidemiyor. Bu konuda örnek çok; ama tek bir şey söyleyeceğim. işte bir kaç gün önce İstanbul’un göbeğinde inşaat alanında çıkan yangın ve ölen 11 işçi gerçeği. Çalışma Bakanlığı, İş Kanunu, İşçi sağlığı ve Güvenliği Yönetmelikleri, Çalışma Müfettişleri gibi bir dolu düzenleme ve kurumlaşma var bu alanda. Buna karşın madenlerde, tersanelerde, iş yerlerinde ölen, yaralanan, sakatlanan işçi gırla.... İşsizi bol memleketimde, yalnız ücrette değil, çalışma koşullarında da çalışan unutulmuş durumda. Resmi maskeye bakarsak, her şey usulüne uygun; maskenin arkasındaki yüz ise içler acısı. Şimdi bir de yeni keşfetmişler gibi, müteahhittin iki işçiyi ölümden sonra sigortalı yaptığı söyleniyor! Aman ne büyük keşif! Sanki bu ülkede yevmiyeli işçilerin -yani kadrolu olmayıp geçici çalışanların, yani inşaat işçilerinin çoğunluğunun- yüzde 70-80’inin enformel, yani kayıtsız, sigortasız çalıştığı bilinmiyor muş gibi! 2-İkincisi, bu ülkede en büyük şiddet devletten geliyorsa, vatandaşının farklı olması ve devletin gerçek bir koruma sağlaması beklenebilir mi? Örneğin, siyasetçisinden gazetecisine, öğrencisinden öğretim üyesine kadar ne çok insan var hapishanelerde! Ve bu memlekette, düşünce ve ifadeyi terörle iliştirmekte hiç bir sakınca görmeyen bir dolu tutuklama kararı alınmakta. İnsanın özgürlüğünden olması, en büyük “şiddet” değil midir? Ve bu gerçekler kadının gerçeklerini sarıp sarmalamıyor mu? Ne güzel yazmış Büşra Ersanlı Cumhuriyet’te (15 mart). “Zindan İçinde Zarafetimizi Koruyoruz” derken, hapisteki kadınları anlatıyor. Açlık grevine giden BDP milletvekili Selma Irmak, 21 yaşındaki Meltem Yağmur’dan söz ediyor. Bunlara ben de bir isim ekleyeyim; dün tutuklanan antropolog ve yazar Müge Tuzcuoğlu ve daha niceleri var. Sadece Bakırköy Cezaevinde 140’ yakın kadın avukat, gazeteci, esnaf, öğrencinin tutuklu olduğunu yazıyor Ersanlı. Şimdi, bunca düşünce insanı hapisteyken, şiddetle mücadele edilecek öyle mi! İnsanlar bu kadar kolay tutuklanır ve yıllarca hapiste kalırken, kadınlar “özgürleşecekler” öyle mi! 3- Üçüncüsü, Şu 4+4+4 yasa teklifinin, içeriğinin yol açacağı badireler ayrı, Komisyon’dan geçirilişi bile, bir yandan nasıl bir demokrasi anlayışımızı, öte yandan ne kadar şiddete bulanmış olduğumuzu göstermiyor mu? Bu anlayış içinde mi kadınlar eşitlik bulacak; şiddetten korunacak; veya “fiziken” değil “ anlam ve istem” olarak siyasette ve toplumda var olacaklar? Ne yazık ki, olmuyor; olamıyor! Bunları yazarken, karamsar bir tablo çizdiğimin farkındayım; üzgünüm. Ne yazık ki, kendi adıma bu ülkede uzun süredir sevinmeyi unuttuğumu düşünüyorum. Unuttum, çünkü, üzülecek bunca olay varken ve bütünü görürken arada bir ortaya çıkan sevinçli haberlere sevinmek ( örneğin bunca tutukluluk varken üç beş kişinin salıverilmesi gibi) kolay değil! Unuttum, çünkü, bunca olumsuzluk varsa iyi olanların da bunlar arasında yenilip yutulmaması güç. Kadınlar adına sevinmek ise, daha da zor! Uludere’de ölenlerin arkasında kalan anneleri, kadınları, kızları düşünmek bile yetiyor başımın öne düşmesine...",female
112,"Uludere’ye giderken taziyeye, yalnız acılı değil, mahcuptum da. Bunca canın kim vurduya gittiği bir ülkede yaşamaktan da, Kürtleri canından bezdiren bu mağduriyetlere son verememekten de, savaşın, şiddetin ötesine geçemediğimiz için de mahcuptum. Sorarım size, kim, her ne nedenle olursa olsun kendi insanı üzerine bomba yağdıran bir ülkede yaşamak ister ki? Ama yaşıyoruz işte... Hem de yıllardır... Devlet döne döne aynı hataları yapıyor, biz döne döne aynı acıları yaşıyoruz. Döndüm; yine söyleyecek söz bulmakta zorlanıyorum. İster katliam deyin, ister demeyin; öylesine acı bir gerçeklik var ki karşımızda, tarife hacet yok... Tastamam 35 tane can; senden benden hiç bir farkları yok. Yani uzaydan filan gelmediler; ya da kanatlı yaratıklar filan değillerdi... Peki, nasıl olur da böyle bir “kazaya” kurban giderler? PKK’lı sanılmışmış... İyi de velevki öyleler, yine de onları durdurmanın başka yolu yok muydu? Böylece, topu birden bombalanarak ölmeli miydiler? Göklerden kocaman bir kaya düşmüş gibi, koca bir ayıp gelmiş oturmuş 2012 Türkiye’sine... O, bilmem dünyanın kaçıncı ekonomisi, bilmem kaç ülkeye model olduğu söylenen Türkiye’ye... Böyle simsiyah, lök gibi, utanç abidesi gibi bir kaya... Nereden tutsan acı ve utanç yapışıyor ellerine... İktidar sözlere kilit vurmak istiyor bir de... Aydın, sanatçı terörün arka bahçesiymiş! Ne demeli! Şiddeti, savaşı, terörü kimse savunmuyor, ama bu yaşananların konuşmaktan değil, konuşamamaktan kaynaklandığı bilinmiyor mu? Kendi kimliğini, kendi dilini, tarihini, kültürünü var etmek isteyen bir halk varsa ortada, onu silahla, ölümle susturmanın mümkün olmadığını görmek için daha ne lazım? Daha kaç can? Bunu anlatmaya çalışanları, yalnız Kürtler için değil bu toplum için de barış, eşitlik, adalet arayanları susturmak değil, tehdit hiç değil, dinlemek lazım... Anlamıyor musunuz? Baksanıza, BirGün’ün güzelim ifadesiyle İnsansız haber Araçlarına (İHA) döndü medya. İçlerinde yüreğinin yangınını konuşturanlar[1] var ama çoğu da gizli soruşturmaya havale etti olayı... Bir de üstüne Genel Kurmay Başkanı’nın tutuklanması gibi “fevkaladenin fevkinde” bir olay gelince... Ne demeli? Yaşananlar facia, stratejiler mükemmel... Oysa hem konuşmalı, hem de hesap sormalı... Gizli filan değil, açıkça... Ölenler geri gelmez ama bu ölen 35 insana da, ailelerine de borcumuz büyük ve gereken yapılmalı. Oradaki aileler ne diyorlar biliyor musunuz; en başta da kadınlar? “Hak yerini bulmalı!” Özellikle “Hakkı” hiç dilinden düşürmeyenlere soruyorum; ne diyorsunuz bu söze? Üç köy dolaştık, her birinde dizi dizi insanlar bizi bekliyorlardı. Sıraya dizilmiş yüzlerce insanın elini sıkarken duyduğum utancı ne kadar anlatsam az. Ben mahcup, ne diyeceğimi bilemezken, onların vakarlı duruşları, gülümseyen gözleri, öfkelerini yüreklerine bastırışları biraz daha kahretti beni. Hem kadar çaresiz hem kadar büyüktüler ki... Görülmeye değer... Utanmaya da... Hatırlarını sayıp oralara gelmiştik; acılarını paylaşıyorduk ya, bundan memnuniyetlerini dile getiriyorlardı bir de... Hiç biri ayağınıza sağlık demeyi, teşekkür etmeyi esirgemedi bizden. Oysa biz ne yapmıştık? Hiiçç... Biraz rahatımızı bozmaktan öte nedir ki yaptığımız? Keşke, bu ülkenin insanları ardı ardına gidip gelseler oraya... Keşke bir parça teselli sunma gereği duyanlar artsa, çoğalsa... Ya yaşadıkları yer... Dimdik, ağaçsız, çıplak, taşlı dağlar her bir yanda... Dağlar arasında sıkışmış vadilere kurulmuş köyler... Bir avuç toprak parçası, ya var ya yok işlemek bir şey yetiştirmek için... Birkaç kömür ocağından başka ne bir işletme, ne bir fabrika görmek mümkün Şırnak’la Uludere arasında... Yani, bu devlet hiç mi düşünmemiş ne yer ne içer bu insanlar diye? Ya bu toplum? Tepelerse karakollarla dolu... Işıl ışıl parlamaktalar karanlıkta. Aşağısı ile yukarısı arasındaki tezat büyük. Gençlerden biri, tepelerinde asılı gibi duran parıltılarıyla onları uzaylılara benzettiklerini söyledi! Öyle uzak, öyle yabancı... Acı değil mi? Karakollardakilerin aşağıdakileri için ne düşündüklerini bilmiyorum; soramadım. Ya kaçakçılığa laf edenler... İnsanın aklına, liberalizmin meşhur deyişi geliveriyor. ”Bırakınız yapsınlar, bırakınız geçsinler” değil miydi liberalizmin mantrası? Onlar da bunu yapıyorlar işte... Niye kızıyorsunuz? Siz çare buldunuz da, onlar mı boş verip, bu tehlikeli yola baş koydular? Konuştuğum kadınlardan birinin kocası ölmüş bu bombalamada; daha 30’unda bile değil. Beş çocukla ortada kalakalmış... Nasıl besleyecek bu çocukları? Örneğin dün, bugün ne yediler; yarın ne bulabilecekler? Böyle bir sorusu var mı buradakilerin? Kaçaktı, kaçakçıydı lafını edenler, bu soruyu bir değil, bin düşünsünler derim. Özetle, insanın ve devletin, acının ve acımasızlığın, hakkın ve hukukun hakikisini görmek için oralara gitmeli diyorum. Sonra da, sözün gücünün, toptan tüfekten, bombadan daha güçlü olduğu günler gelmesi için konuşmaya devam... [1] Sevgili Ece Temelkuran gibi... Yazısı bir harikaydı ve alkış yerine cezalandırılsa da, tarihe bir not düştüğü açık.",female
113,"Eylül’ü ve sonbaharı severim. Doğanın hem dingin hem hüzünlü hali, sessizce dökülen yapraklar, renk değiştiren ağaçlar, hafif esen rüzgar hem yaşamın güzelliğini hem de sonlu oluşunu hatırlatır bana. Ama bu öyle bir “son” ki, bitmiyor; bugünü yarına ve daha da ötelere bağlayan bir devamlılığı var. Bu devri daime bakıp da, uçsuz bucaksız yaşamda kendi kısacık varlığının hüznünü duymamak da mümkün değil. Geçen haftaki Cumhuriyet Kitap’ta felsefeci ve yazar M. Akif Tutumlu ile yapılmış söyleşiyi okuyunca, hüznümün adını buldum. “Hüzünlü Öğretiler-Felsefi Aforizmalar” başlığını taşıyan kitabı nedeniyle yapılan söyleşide Tutumlu, şiir ve felsefe, şair ve düşünür arasında anlamlı kıyaslamalar yaparken, söyleşinin bir yerinde başka bir yazardan alıntı yaparak, “sonluğun hüznü” diye adlandırılabilecek “mayalanmış bir hüzünden” söz ediyor, bunun Doğu veya Batı gibi şu veya bu kültüre, şu veya bu insana ait olmaktan öte ontolojik bir durum olduğunu söylüyordu. Varlığımızda ontolojik bir hüzün bulunması... Güzel. Bilmediğimiz bir şey değil sonlu olmak. Yaşamın geçiciliği üzerine hepimizin söylediği bir şeyler de vardır. Yine de çok zaman bilinç gerisine iteriz bizim için de bir gün sonun geleceğini. Kimi inanca sığınarak, kimi dünya gailelerine dalarak, kimi yaşamına anlam katacak bir şeyler yapmaya çalışarak veya yaptığını sanarak, bir biçimde baş etmeye çalışırız sonlu olma duygusuyla. Sonun kaçınılmazlığı değil; ama sonlu olmanın beynimizde gömülü oluşu, her bir hücremizce bilinişi ve bundan kaçamayışımızın getirdiği hüzün var ya, başka bir şey. Var olmanın bilincini duyan herkesin sonlu olmanın “hüznü” nden de kaçamayışı. Aslında hoş ve unutmak yerine hatırlanması gereken bir şey gibi geliyor bana. Derinlere gömmek yerine yüze çıkarsak, bu duygunun içinde büyük yaşama dair çok şey barındırdığını da, varlığı ve yokluğu olduğu gibi beni bize bağlayan bir “ortaklık” olduğunu da anlayabiliriz diye düşünüyorum. Biliyorum, yaşam bencildir, insan da; öyle de olması gerek. Bencillik varolmanın bir gereği; bundan tümüyle kaçmak da düşünülemez. Ama “büyük yaşam”, evrendeki biricikliğimiz ve hiçliğimizi birlikte var ediyor; buradaki varlığımız yarınki yokluk olmadan mümkün değil. Bu nedenle varlık ve yokluğu birarada düşünmeyi ve duymayı başarabilmek zor olsa da, anlamlı. Bilmem ki, sonun kaçınılmazlığı gibi sonluğun hüznünün de daha çok farkında olsak yaşama da, birbirimize de, ortak yazgımıza da daha bir anlam vermeyi başarabilir miyiz? Bu sorunun yanıtını bilmiyorum. Ama bugün teknolojinin de, bilimin de, dünyadaki egemen anlayışın da “insan yaşamı” üzerine kurulduğunu biliyorum Şimdilerde de yaşlılık yenilmeye, ömür uzatılmaya çalışılıyor. 150 yıl yaşanabilirmiş! Çevredeki doğadan sonra biyolojik doğa da yenilecek! Aman ne güzel! Uzun yaşanacak, ama dünyadaki yaşama ve öteki insanlara neler olduğuna aldırılmayacak. Ne yani; bugüne dek gerçekleştirdiği ve hala sürdürdüğü vahşeti hatırlarsak, “insana yakışır” mı demeliyiz? Oysa insanla başlayan ve sonlanan değil, insanın yalnızca halkalarından biri olduğu büyük yaşamın bir parçası olduğumuz ortada. Ve yaşamın anlamı üzerine konuşulurken söylenebilecek şeylerden biri de, kısacık yaşamamızın “büyük yaşama” katkı sağlamakla bir anlam kazandığı olabilir. Bunu bilmek ve çoğaltmak yerine, geçiciliğine aldırmayan, sonluğu da, hüznü de unutan insanın kendi bencilliğinde boğulacak bir yaşamı üretmesinden korkarım. Evet, insan için “benin ve biricikliğin” peşine düşülmesi bugün çok daha kolay. Teknoloji, bilim, piyasa, yaşam koşulları, hepsi insanı çevresinden ve diğerlerinden soyutlayan olanakları sunmak için birbiriyle yarışmakta. Ama sunulanların çoğunun, yaşamın bütününe ve insanınkine anlam katmaktan çok, ne varsa daha fazla tüketmek anlamına geldiğini de görmemek mümkün değil. “Carpe diem”ciler bir yanda, paraya ve iktidara doymayanlar öte yanda, maceralara doymayanlar, bir ömre birkaç ömür sığdırmaya çalışanlar beri tarafta olmak üzere birçoğu ne hüznün gölgesi üzerine düşsün, ne de soru sorup kaygılansın istiyor. Hüzünden kaçıyor, ama ne yazık ki, büyük/küçük birçok acının pençesinde yaşamaktan da, yaşatmaktan da kaçınamıyor. Bunun karşısında sonluğun hüznünden medet umulur mu; bilemiyorum. Ama dinlerin bile, sonlu olmayı, geçiciliği hatırlatmaktan çok güçlenmek için sırtlarını dünya nimetlerinin paylaşılmasına dayama gereğini duyduklarını gördükçe, bir şeylerin sonu ve geçiciliği bize hatırlatmasına ihtiyaç var diye düşünüyorum. Bakın, İslam’ın da “gökten” yere inme hızı arttı; bir bakıma iyi bir şey. Klise’nin resimden mimariye, bilimden sanata yaptığı katkıları hatırlarsak, darısı İslam’ın da başına diyebiliriz. Ama inançlar dünyevileşir ve siyasetin içinde büyürken, nasıl düzenin emrine girdikleri ve ne kadar acımazsızlaştıklarını gösteren çok örnek de var dinler tarihinde. Dünyevileşme, insanın insana ve insanlığa, onun da yeryüzüne olan bağlarını kavrama gücünü arttırmıyor dinlerin; hak ve adalet arayan insanlar için umutların artması anlamına gelmediği gibi. Özetle, hemen herşey insanın ötekiyle, yeryüzü ve evrenle olan “büyülü bağlantısını” terkederken, yaşamın bütünü ile insan yaşamı arasındaki ayrılmaz bağları nerede aramalı? Ya da insan, benliğini ve bencilliğini durmadan çoğaltmaktan başka bir şeyi umursamaz hale gelirken, yaşamın bütününe ve birbirimize olan sorumluluğumuzu nereden sormalı? Sonluğun hüznü bu sorulara yanıt veremiyor kuşkusuz; ama soruları akla düşürmesi bile önemli. Ben de bunları paylaşayım istedim. Belki duygular gibi, sorular da birilerine bulaşır ve çoğalırlar. Nesrin Kültür Kiraz’dan bir haiku ile bitireyim: “üzgün martı kanadımı çırpmam dedi, yoksa incinirmiş gök.”",female
114,"Hayatta bir öncelikler sıralaması yapsam benim için birinci sırada ‘aşk’ gelir herhalde. Kimileri bunu banal bulabilir. Olsun! Ben bu konuda hep şairliğin “ne yapsa yeridir” güvenli alanına sığınırım. Aşk korkutucudur. Ateşle dans etmektir. Çok sık gelmez insanın başına. Bir kez geldi mi de yerlerde süründürmesi filan olasıdır. Varlığı da yokluğu da korkutucudur aslında. Aşkı bu kadar önemsemem belki de onun beni boyun eğdirmeye çalışmasından. Hep tepeden bakmasından... İki kişi arasında yaşanabilecek faşizme karşı içimdeki mücadele ateşini körüklemesinden. Aslında bu yazıyı yazarken aşkı pek de anlamayan insanları düşünüyordum. Bunların çoğu çok başarılı insanlardır. Hayatlarını aşkın yönetmesine, enerjilerini tüketmesine izin vermezler. Akılcılıkları sayesinde başka insanlardan gelecek bu tehlikeyi savuştururlar. Bunu çok iyi anlayamam aslında. Gerçekten de bazı insanlarda bu aşkınlık hali yok mudur yoksa bu hayatın başka alanlarına mı kanalize edilmiştir? Cinsellik başka... Cinsellik bir tecavüz biçiminde de olabilir. Hem böylesine muhteşem olabilen hem de korkutucu olan başka bir şey yok galiba. Benim bu konudaki parolam doğallık ve dürüstlüktür. Kendinle ve başkasıyla, güçlerinle ve zayıflıklarınla var olabileceğin bir dürüstlük hali... Hayat tehlikelerle doludur. Ama bu tehlikelere karşı sürekli tetikte olurken insan güzel bir armağanı da kaçırabilir. Cinsellik en çok aşkla güzeldir ama aşk olmadan da güzel olabilir. Öğrencilik günlerimizde Lenin okurken hep kirli, temiz bardak meselesini konuşurduk. Nasıl da masumduk sıralar! Hayatı anlamaya çalışıyorduk. Bize öğretilen yalanları, dayatılan çirkinlikleri yıkmaya çalışıyorduk. Ben tabii bunların dışında da okumalar yapıyordum. Bu ürkütücü dünyada verili olan her şeye kuşkuyla bakıyordum. Fahişelik para için yaşanan bir cinsellikse evliliklerin yüzde sekseni böyleydi. Pek çok kadın aşktan dolayı değil ama sırf ekonomik nedenlere bir erkekle aynı yatağı paylaşıyordu. Evlilik saçmaydı. Sadece başkaları birarada olmaya ses çıkarmasın; insanın başı belaya girmesin diye yapılmalıydı. ODTÜ’de yeşil parkalı bir kızken dernekteki abilerden biri bana belli bir saatte Güven Park’ta randevu vermişti. Büyük bir gizlilik içinde verilen bu randevuya ‘devrimci bir heyecanla’ gitmiştim. Kimbilir bana nasıl önemli bir görev verilecekti. Yönetim kurulundaki abi bunun yerine evlenme teklif etmişti. “Hareketimiz için bizim birlikteliğimizin ne kadar önemli olduğunu” filan anlatarak! Bir başka evlenme teklifi ise bir mektupla İstanbul’daki abilerden birinden gelmişti. Mektup’ta Dimitrof’tan alıntılar filan da vardı. “Dimitrof yoldaşın da dediği gibi ben seni yalnızca bir eş değil bir kavga yoldaşı olarak da seçiyorum” gibi cümleler. (Eski eşim kıskançlıkla bu mektubu yırtmış olmasaydı 78 Kuşağı müzesine filan kaldırılabilirdi!) O yıllarda favori kitabımız ‘Yarın Bizimdir Yoldaşlar’dı. Yazarı Manuel Tiago idi. Ama devrimcilerin hayatından bir kesiti aktaran ve heyecanlı aşk sahnelerinin de bulunduğu bu kitabı takma adla komünist partisi başkanı Alvaro Cunhal’ın yazdığı söyleniyordu. 2000 yılında Lizbon’a gittiğimde, Komünist Parti’nin kurduğu bir kültür merkezini ziyaret ederken bunu sormuştum ve Portekizli arkadaşım, “Ha evet oymuş. Ama daha geçenlerde itiraf etti” demişti. Kıbrıslı öğrencilerin Demirtepe’deki evini basan sivil polisler bile “Yarın Bizimdir Yoldaşlar var mı?” diye sormuşlardı. Son sıralarda çok popüler bir kitapmış ve okumak istiyorlarmış. Kitabını kaptıran arkadaşımızın yüzündeki mutsuzluğu unutamam. Aslında biraz da sevinmiştik ucuz atlattığımız için. Sanki “kitapçıya gideceğimize evlerin birine gidelim ve biraz kitap toplayalım” gibi bir halleri vardı polislerin. Kitapları alıp gitmişlerdi yalnızca. Birilerini sormuşlardı bir de galiba. Şimdi tam hatırlamıyorum. Her şey değişirken aşk hâlâ arkaik biçimiyle var bence. Teknolojik gelişmeler baş döndürüyor ama hâlâ aşktan fazla değil. Parkalı aşklar döneminden dem vurmuşken bir arkadaşımın anlattığı ve beni çok güldüren bir anekdotla sonlandırayım yazıyı: Arkadaşım, kızına bir korsan mitingte yaşananları anlatıyormuş ve “babanla birbirimizi kaybettik; bulamıyoruz” gibi bir cümle kurunca kızı atılmış: “Anne ya, sen salak mısın? Niye babamı cep telefonundan aramadın?” İlahi zamane gençliği!",female
115,"Cinayeti gördük (Kıymetli arkadaşım Yasemin Göksu ve bir grup yürekli insan Uludere’ye gittiler geçen hafta. Yasemin’in satırlarını sizinle paylaşmazsam olmaz. Epeyi kısaltmak zorunda kaldım affına sığınarak...) Yasemin diyor ki: “Daha giderken, yolda, biliyorum yazmam gerektiğini bunları. Gel gör ki ne zaman, yazmam gerektiğini bilsem; yazmanın içimi biraz olsun serinleteceğini... Nereden başlayacağımı hiç bilmem!(...) Botan... (...) Öyle çıplak görünüyor ki her yer... Öyle ağaçsız, çiçeksiz, kokusuz... Bir zamanlar binlerce koyunun gezindiği, beslendiği bu topraklarda ot yok şimdi. Yüzlerce kilometre yol giderken, altı üstü iki sürücük görüp seviniyoruz gene de. Anlatılır bir yoksulluk değil. Üstelik yaklaştıkça karşımıza çıkan, dünyanın en verimsiz korkunç kömür yatakları, içimize iyice kasvet bastırıyor. Ve yol boyu karakollar... “Kara kol...” Etrafından korktukça, etrafına korku salan “kara kol’lar”. Öyle tuhaf ki... Yol boyu rastladığımız insanların gözündeki tedirginlik ve korku, yol boyu rastladığımız askerlerin gözündeki tedirginlik ve korkuyla neredeyse birebir örtüşüyor. Birbirlerinden aynı endişelerle çekinen, korkan insanlar... Siviller ve askerler. O ortak korku üzerine kurulmuş bir hayat... (...) Meydanda kalabalık bir erkek grubu dizilmiş. Ellerini, gözlerinin içine bakarak sıkmak cesaret istiyor. Zehir zıkkım bir acının ve öfkenin arasından, bir tepsi şeker uzanıyor önümüze, hoş geldiniz şekeri... Ahhh... Zehir, zıkkım... Buz gibi soğuk alev alev yakıyor... Oraya gidene kadar, karşılaşma anı geldiğinde ne yapacağını bilemeyen üç minibüs insan, taziye sırasına girip, acıya dokunuyoruz sonunda. İnsanların gözlerinin anlattıklarını anlamak değil ama anlatmak çok zor. Ne diyeceğimizi bilemez bir halde dikilirken, neyse ki yaşlıca bir adam Kürtçe bir şeyler söyleyip, ‘el Fatiha’ diyor ve kurtarıcı bir duaya başlıyoruz. Kendilerine ekmek parası diye sunulan çaresizliği, bilmem kaçıncı yüz kere yaptıktan sonra, bir gece yarısı düşürüldükleri bir tuzakta bombalarla parçalanarak öldürülen 35 insan... Başlarına ne geldiğini belki de anlamadan, korkudan taş kesilerek, belki saklanmaya fırsat bile bulamadan, toza toprağa karışarak... Birbirlerinden, katırlarından, belki de kendilerini vuranlardan medet umarak... (...) Vaktin hızla akıp geçmesi sebebiyle, diğer iki köye gidişi çabuklaştırmak gereğine sığınıp, öbür köye geçiyoruz ve öbür köye... Ortasu, Gülyazı... Aslında Roboski ve Bêjuh! Gülyazı... İsmiyle müsemma olamamaktan utanan Gülyazı... Mezarlar orada işte... Beş bin nüfuslu köyün gencecik öğretmenleri... Çoğu Kürt değil. Öğrencilerini anlatıp, ağlıyorlar. 12-13 yaşlarındaki çocuklar... Medyadan bazı omurgasızların kaçakçı ya da terörist diye yazdığı küçücük, yoksul, el kadar çocuklar... Öğretmenlerin yanında gencecik bir kız... Nişanlım... diyor, ‘gözlerini ne anası ne de babası kapatabilmiş. Gözü açık gömmüşler, ben yetişemedim ki kapatayım... Vuruluyoruz! Meydana doğru yürüyüp, bir kez daha taziye sırasına giriyoruz. Biri beni durduruyor. Kafamı çevirip, iki elimi tutan küçük elin sahibine bakıyorum. Yüzü tamamen yanmış... Ne oldu sana diyebiliyorum, anlatıyor. Yürek kaldırır gibi değil... Sonra peki... İki abim, benim yüzümü ameliyat ettireceklerdi, para biriktiriyorlardı... öldüler şimdi... Allahım... Gözyaşlarımı tutmaya çalışmak faydasız... (...) Hepsinin soruları var... Para, tazminat isteyen yok. Sorumluları arıyorlar! Türkler neden yaptılar bunu bize? Biz devlete hizmet ediyorduk. Karakol bilir; burada başka geçim kaynağımız yoktur. Getirdiğimiz ne ki? Çay, sigara, şeker, mazot... Geçerken onlara da veririz çaydan, sigaradan... Benim kardeşim okula gidecekti, harçlığı yoktu... Ayakkabısı yoktu... Ben babamı istiyorum. Ben başka hiçbir şey... Ben babamı... (...) Dün bulunan küçük bir el, bu mezarlardan biri açılarak içine konulmuş! Bugün çıkıp gelen bir katıra sarılmış bir anne, evlâdını ondan soruyor... Birbirimize bakacak ne cesaretimiz ne yüzümüz var. Ağladığımızı da saklamıyoruz artık... Acı, soğuk kadar kesici ve yoğun. Öfke, elle tutuluyor... Mezarlık, bu çocukların daha birkaç gün önce yaşadıkları evlerin hemen üstünde... Bu zulûm nedir, bu insanların başına gelen? Kim getirdi? Neden? Hem kurutup ocaklarını, hem ‘bundan sonra işiniz bu’ deyip, hem bombalarla parça parça ettiniz... Hem bizi bize düşman... Neden??? Kulaklarımda çınlayan bu dizeler de bir Kürdün... Hem zalim, hem korkak olana yazılmış... Hem kıyıp, hem itiraf edemeyene... Hem inkâr edip, hem kibirlenene... Dostum! Postumun düşmanı... Ahir zaman beyi... Seni yere indiren zembil, Artık inmeyecek gökten. İpleri çürüyerek Ve yolun yarısında koparak, Düştü... Düştü Kızı1deniz’e, Kızı1deniz oldu mezarı onun... (Kadri Can) Ama... Biz, gördük bu cinayeti... Artık yeter... Yeter artık... Edi bese...”",female
116,"Upuzun bir yazı yazmıştım. ‘Mehmedin Kitabı’ndan alıntılar vardı içinde. Nadire Mater’in harika işlerinden biridir kitap. Güneydoğu’da savaşmış askerlerin tanıklıkları ile doludur. Bir kere okuyunca unutamazsınız. Ama hepsini sildim. O bile kurtaramadı yazdıklarımı. Ne dediysem hep sathi, sahte ve anlamsız göründü. Klişelerle dolu bir sürü laf. Her gün sürüsüyle yazılıyor böylesi. Herkes gibi ben de kötü bir hafta geçirdim. Hakkari’de öldürülen 24 çocuğun hayaleti ile birlikte. Peşimde onlarla caddelerde yürüdüm, parklardan geçtim. Her zaman gittiğim lokantaya uğrayıp tavuk çorbası içtim. Onlar gazetelerden, televizyon görüntülerinden bana bakarken boğazımdan geçmedi. Akşam pantolonumu sandalyenin üzerine asıp pabuçlarımı yatağın ucuna bıraktığımda hala oradaydılar. Aklımda onların hikayeleri ile yatağa girip yorganı üzerime çektim. Evine dönemeyen bir sürü çocuk. Hepimizin başucunda uykumuzu bekleyen 24 ölü çocuk. Bununla beraber yaşayabilecek miyiz? Dışarıdan gelen sesleri dinledim bütün hafta. Sloganlar, lanetlemeler, bağırış sesleri. Sabahları arabalarına atlayıp korna çalarak sokakları dolaşan protestocuların arasından geçip derse gittim. Vatandaştılar. Öfkeliydiler. Daha çok savaş istiyorlardı. Oysa ölenler onların çocuklarıydı. Sınıfa girdiğimde, etrafımdaki genç yüzlere bir bir baktım. Hakkari’de öldürülen askerlerle aynı yaşta oldukları geldi aklıma. Eve döndüklerinde onları karşılayan kardeşlerini, hastalandıklarında sırtlarına havlu ısıtıp koyan annelerini, akşam dışarı çıkacakları vakit ‘Harçlığın var mı?’ diye soran babalarını düşündüm. Sokakta korna çalanlar belki de onlardı. Mailleri, mesajları, insanların beğenip birbirlerine yolladıkları yazıları okudum. Hepsi kendinden emindi. Çoğu daha fazla kan istiyordu. Bazıları çıkıp intikam alacağız, diyordu. Halbuki bunlar bir zamanlar barıştan söz eden insanlardı. Birbirine barış çiçekleri böcekleri yollayanlar, güvercinler falan gönderenlerdi. Aralarında arkadaşlarım vardı. Tanıdığım insanlar. Tanıdığımı sandıklarım. Çiçek çocuğu şarkıları söyleyenler vardı. Yurtta sulh, cihanda sulh, diyenler vardı. Barış zamanı barıştan söz etmek kolaydı tabii. Zor olan savaş zamanında barış istemekti. Bu da arabaya atlayıp kornaya basmaya benzemezdi. Profil resmini değiştirip kan damlayan silah fotoğrafı koyma benzemezdi. Savaş zamanı barış istemek, yatağın başucuda bekleyen hayaletlerin yüzüne bakmaya cesaret etmek demekti. Bunu düşününce aklıma Auden’ın bir şiiri geldi: “Modern birinin ihtiyacı olan her şeye sahipti aslında, Bir gramofon, bir radyo, bir buzdolabı, bir de araba, Kamuoyu araştırmalarına göre her zaman makul bir adamdı, Barış varken barıştan yana oldu; savaş zamanı, gidip savaştı.” Şiirin adı “Meçhul Vatandaş”tı.",female
117,"Yaşıyorum, görüyor musunuz? Bir hayalin peşine kapılmış gidiyorum. Hatalarımdan hiç ders almıyorum. Elimin altında aynı bilgilerle dolaşıyorum yıllardır. Yakın tarihi daha işlemediğimizden ve fazla değinmeden ikinci dünya savaşına kurtuluş savaşına geçtiğimizden aralarda suskunluklarım oluyor. Politikayla ilgilenmem tehlikeli görüldüğünden başkaları tarafından belirleniyor ilgi alanlarım. Parası olmayanın hobisi olamıyor bu ülkede ya neyse, boş verin, bu da politikaya giriyor. Yaşıyorum görüyor musunuz? Sabahları erkenden çıkıyorum evden, bütün gün temizlik yapıyorum, ellerim deterjan kokuyor, bütün gün başkalarının evlerini temizlemekten öyle yoruluyorum ki kendi evimi temizlemeye gücüm kalmıyor. Kazandığım bütün paramı kocama veriyorum. Yazları köye tatile gidince rahat bir nefes alıyorum. Köy dediysem küçümsemeyin ha, sizin organik diye normal fiyatının kaç katına aldığınız şeyleri biz orda her öğün para vermeden tüketiyoruz. Yaşıyorum, görüyor musunuz? Ben, bana baktığınızda ardından ya gözlerinizi kaçırdığınız ya da nefretle baktığınız biriyim. Eşcinselim. Hep komik ve kadınsı yansıtılan, karikatürize edilen eşcinsellere hiç benzemiyorum. şekerim diye başlamıyorum cümlelerime. Medyada size gösterilen gayler gibi sevimli de değilim. Daha çok somurtkan biriyim. Ve çevremdekilerin de somurtkanlığına bakılırsa komik biri de değilim. Annemle yakın, babamla hastalıklı bir ilişkim olmadı. Önyargılarınızı yıktıysam özür dilerim. Yaşıyorum, görüyor musunuz? Sizin acıdığınız kadar acımıyorum kendime inanın. Küçümsediğiniz kadar da küçük değilim. Sadece engelliyim. “Ben bu kalabalığa gelmeden iki kere düşündüm de öyle çıktım evden, bu sakatlığına bakmadan çıkmış baksana,bir bu eksik yani” gibi cümlelerinize rağmen kendimi eve hapsetmiyorum.Yolum yeterince taşlıyken siz üzerime çığ düşürmeyin yeter, başka bir şey istemiyorum. Yaşıyorum görüyor musunuz? Sokaklarda dövülen, işkence gören, tecavüze uğrayan bir hayvanım. Sizler kadar değerli değil canım. Koşmuyorum ben de artık her ıslık çalanın arkasından. Gece çökünce ayrı, gün ağarınca ayrı korkuyorum.Bu dünya sizin değil, bunun üzerine biraz düşünün, bizleri sizlerden ayıran bu özelliğinizi biraz kullanın istiyorum. Yaşıyorum görüyor musunuz? Günde 15 saat çalışıyorum. Eve döndüğümde uyumaktan başka yapacak bir şeye vaktim olmuyor. Sigortam yok. Güvencem yok. Çalışmaktan başka bir şey yapmaya, bırakın aileme zaman ayırmayı, kendime ayıracak zamanım yok. Bayramım, tatilim, doğum günüm, yılbaşım yok. Şimdiye kadar hep bana emir verildi. Ben birinden bir şey istemeyi düşünmedim, bir şeyi isteyecek zamanım olmadı. Sizden de isteyeceğim bir şey yok. Yaşıyorum görüyor musunuz ? Ben sizi görüyorum.Her akşam geçiyorsunuz önümden. Korkuyorsunuz benden. Benim dünya umurumda değil halbuki. Birkaç şişe şarap yetiyor, gece gündüz bir geliyor bana. O zaman işte sen,ben bir oluyoruz. Dertmiş,tasaymış hiçbir şey kalmıyor.Ne işim var, ne iş kaygım. Mis gibi yaşıyorum. Kafamı toparlasam edecek birkaç güzel lafım var size ama bu akşam beni bağışlayın, içkiyi biraz fazla kaçırdım.Yaşıyorum, görmüyorsunuz elbet, görecek olsanız yolunuzu değiştiriyorsunuz. Ben sizi çift görüyorum oysa ki. Bazı gerçekleri görmemek için ya benim kadar sarhoş ya sizin kadar kör olmak lazım.",female
118,"Köpükten demokrasiden de Yönetenlerin “ben bilirim”inden de kurtulmak için Sivil ve siyasal vatandaşlık talebi ile Sosyal ve ekonomik vatandaşlık talebinin Birleşmesi şart Türklere, Kürtlere ve Emeğe duyurulur Türkiye’de seçim yarışı başlarken, yeni bir anayasa beklentisi de ortalığı kaplamış durumda. İktidardan gelen yeni anayasa vaadi birçok kesimde daha demokratik bir anayasa beklentisini ortaya çıkarırken, aslında neyin ne kadar karşılanacağı konusunda bugün olan bitenler epeyce şey söylüyor sanırım. Birkaç vazgeçilmez hak ve özgürlüğün bugünkü haline bir bakalım: Seçme-seçilme hakkı: Siyasal partiler için yüzde 10 seçim barajı duruyor. Demokrasi isteniyor olsa, birçok çevrenin de demokrasiye aykırı olduğu görüşünde birleştiği bu baraj kaldırılmalı, en azından aşağıya çekilmeliydi; değil mi? Bunu yapmak için yıllar vardı, yapılmadı; hâlâ da var; ama çok iyi biliyoruz ki, olmayacak: Çünkü niyet yok. Demokrasiden çok, demokrasi söylemini kullanmayı iyi bilen, 12 Eylül referandumunu “ileri demokrasiye” geçiş kapısı gibi sunabilen bir iktidar, kendi işine gelmedikçe daha ötesini niye istesin ki! Seçim barajını kaldırmak şöyle dursun, veya çok “karşı güç” oluşumuna olanak sağlayan bağımsız adaylık bile önlenmek isteniyor. Yüksek Seçim Kurulu, 2007 seçimlerinde bağımsız adaylar için belirlediği 446 -YTL başvuru ücretini (emanete yatırılan para) 2011 seçimleri için 7 734-TL’ye çıkardı. Dayanak olarak gösterilen Seçim Kanunu’ndaki hüküm aynı; SK md. 21’de, bağımsız adaylardan yasal şart ve nitelikler dışında başka bir şey aranmaması, ancak en yüksek derecedeki devlet memurunun brüt bir aylığı tutarında bir parayı emanete yatırmaları istenmekte. Bu hükme dayanılarak, 2007’de 446-YTL, 2011 yılında ise 7.734-TL ödenmesi öngörülmektedir. Yani aynı hesaplama yapılsa bugün 600-TL olacak başvuru ücretinde 17 katlık artış var. Peki, niye ve hangi gerekçeyle? En akla gelen, BDP’nin bağımsız adaylar üzerinden Meclis’e daha güçlü biçimde girmesini önlemek gibi görünüyor. Ancak, BDP siyasal parti; Kürt halkından gelen bu destek varken, bu engeli aşacağı açık. Bu nedenle, bu kararın, yalnız BDP’yi, hatta yalnız bağımsız aday olmak isteyenleri değil, herkes için aktif siyasete katılma konusunda bir engel daha çıkarılması anlamına geldiğini düşünmek gerekiyor. Belki, siyasal partilerden umut kesmiş vatandaşların Meclis’e girerek alternatif bir “karşı-güç” oluşturma olasılığından korkulmakta. Belki, TBMM’ni oluşturan milletvekillerinin bileşiminin gösterdiği gibi, siyaset paralı iştir, parası olmayan hiç bu işe niyet etmesin denilmektedir. Belki, Ka-Der’in basın bildirisinde işaret edildiği gibi ekonomik açıdan zaten daha güçsüz konumda olan ve siyasete girmeye zorlanan kadınlara bir engel daha çıkarılmaktadır. Belki de, çulsuzlar ve kadınlara, parti hamilliği olmadan, siyaset neyine gerek denilmekte! Kimbilir! Düşünce ve basın özgürlüğü: 60’ın üstünde gazeteci içerde, İsmail Beşikçi gibi ömrü yazmakla geçen bir sosyolog-yazar neredeyse bütün ömrünü hapishanede geçiriyor ve rahibin “sıra sana da gelecek” hikâyesinin anlatıldığı bir ülkede yaşıyoruz. Bunlara karşı güçlü bir toplumsal-siyasal muhalefet de yok. Bu koşullarda, hangi maddeler, hangi düzenlemelerle korunacaktır düşünce ve basın özgürlüğü dersiniz? Yoksa, Türk Tabipler Birliği’nin onca kalabalık eylemi ve isteminden, ya da her yerde yaşanan HES mücadelelerinden, giderek artan işçi eylemlerinden hiç söz etmez veya minnacık yer verilirken, eğlence dünyasının kral ve kraliçelerine saatler, günler ayırmak gibi “piyasa-iktidar-reyting” üçgenine sıkışmış medya ile mi korunacağını düşüneceğiz düşünce ve basın özgürlüğünü? Hukukun üstünlüğü ve yargı bağımsızlığı: 12 Eylül Referandumunda, yargı vesayetine karşı bağımsız yargı laflarını ne çok dinledik, okuduk. Üstelik aksini düşünenleri, aydınlıktan da, demokratlıktan da aforoz edecek kadar söylediklerinden emindiler! Bugün ne görüyoruz. İstanbul’daki bir savcı yetki alanı dışına çıkarak Ankara‘yla ilgili bir arama kararı verebiliyor; üstelik gerekçesini açıkça göstermeye de gerek duymuyor (Ahmet Şık olayı). İktidarın hoşuna gitmeyen kararlar veren hâkimlerin payına, rütbe indirimi ve yer değişikliği düşüyor (İstanbul Ağır Ceza Mahkemesindeki hâkimlerle ilgili kararlar). Ya da, Kars’taki şu meşhur anıtın yıkılmasına karşı yürütmeyi durdurma kararı veren hâkime olduğu gibi, onca hâkim teminatına karşı (!), bunu yapma yetkisi olmadığı halde, HSYK tarafından görevden alınabiliyor. Tabii, bunlara rağmen hâlâ yargı bağımsızlığından söz etmeye devam edecektir birileri; tıpkı, yıllarca süren davalar, uzayan tutukluluk halinin şimdi Ergenekon, Balyoz derken ordu mensupları, gazeteciler, yazarlar açısından da geçerli olmasıyla “eşitlik” sağlandığını düşünenlerin olması gibi. İyi de, yüksek yargıda yapılan değişiklikleri halkın seçimi ve ileri demokrasiye geçiş karnesi olarak gören iktidar ve medya değişmeden, hangi anayasal düzenleme ile yargı bağımsızlığının sağlanacağı düşünülebiliriz ki diye sormamak mümkün mü? Ya birileri seçim derdindeyken, nükleer tehlikelerden söz eden, suyunun, arazisinin, ormanının derdine düşen, ya da iş ve aş derdinde olanlara ne söyleyecek acaba yeni anayasa? Bir şeyler söylese de, söylediklerinin güvence sağlamadığını yaşadıklarımız bize öğretmiyor mu? Çok mu karamsar; hiç değil. Bunlara karşı güvenceler var; yeter ki, yeter ki… Şimdi greve çıkan Birleşik Metal işçileriyle dayanışma zamanı. Yeter ki, bilinç, dayanışma ve mücadeleden vazgeçilmesin. Ve şimdi, yalnız işçilerin hakları adına değil, daha umutlu bir gelecek adına hepimizin destek vermesi gereken bir mücadele var. Bu grev, çok şeyin sembolü niteliğinde; onun böyle değerlendirmek de bize düşüyor. Bu grev: -Uzun süredir gerileyen işçi haklarına karşı örgütlü bir mücadelenin gerekliliği ve olabilirliğini göstermek anlamına gelmekte. -İşçiler arasında dayanışmanın varlığını ve sürdürüldüğünü göstermek adına önem taşımakta. -Sermaye ve piyasaya karşı, emeği ve mücadelesini hatırlatmak adına önemli olmakta -Ve demokrasinin de, bu haklar ve mücadelelerle gelişebileceğinin anlamak ve anlatmak adına anlam taşımaktadır. Ve eğer, eğer bu mücadeleye toplumsal-siyasal bir anlam kazandırılabilirse ve eğer bu mücadele emeğin toplumsal-siyasal güç kazanmasına bir katkı sağlarsa, bunun demokrasi açsısından içerdiği vaatlerin, yeni bir anayasa ile gelecek olanları çok aşacağını bilmek gerekiyor.",female
119,"Bitmeyen Kurultaylar ve CHP CHP’de yine kurultay; hem de iki tane birden. Ortaya çıkan en önemli sonuç da, parti içi kavganın (şimdilik) sonuçlanması, Kemal Kılıçdaroğlu’nun iktidarını perçinlemesi. Tüzük değişikliği biraz yanda kalıyor. Bu sonuçlar CHP için çok önemli olabilir; ancak, açıkçası, toplumu ( beni de) fazla ilgilendirmiyor. Bunu da görmek lazım. Toplumu ilgilendirmiyor, çünkü bu ülkede biraz olsun siyasetle ilgilenen herkes, iktidarın karşısında alternatif olarak ortaya çıkabilen, alternatif olduğu için de sesini polemiklerden öte duyurabilen ve sonuç olarak iktidarda olanın “ben yaparımcılığına” izin vermeyecek bir muhalefete ihtiyaç olduğunu biliyor. Bugün iktidar ve uygulamalarından ne kadar yakınan varsa, çoğunun muhalefetin güçsüzlüğünden yakındığı da bir gerçek. Tabii güçlenmek için partideki kavganın bitmesi, parti-içi demokrasinin gelmesi gerektiği söylenebilir, yanlış da olmaz. Ancak, seçim zamanı sandığa gideceklerin çoğu, asıl olarak CHP ideolojik ve siyasal olarak nerede duruyor; iddia ve politikaları nedir diye merak etmekte. Duymak, konuşmak istediği de bu! Hayır, Tüzük’teki 1. Maddede yapılan değişimi, ilke olarak ön seçimin kabulünü, kadınlara % 33, gençlere % 10 kota verilmesini, yeterli olmasa da, önemsiz bulmuyorum. Ama bu tüzük tartışması, parti-içi kavganın ötesi var ya, hani, CHP’nin çizgisini, ideolojisini, bu toplumdaki yerini belirleyen, orada neler olup bittiği daha önemli diyorum. Kurultaylar sonrası, CHP CHP’dir değişmez diye sonuç çıkaranlar olduğu gibi, partinin yenilendiğini söyleyip, devlet partisinde değişim kadar kolay değil diyerek sabır tavsiye edenler de var. Yıllardır benzer kurultayları yaşamış, benzer değişimleri görmüş, benzer sözleri dinlemiş olmaktan gelen bir yorgunlukla, açıkçası ben umutlanmakta zorlanıyorum. CHP’nin kadrosuyla, söylemiyle, politikalarıyla yeni bir ideolojik açılım ortaya koymadıkça ihtiyaç duyduğu toplumsal desteği bulacağını da sanmıyorum. En başta da, yıllardır elinde tuttuğu sosyal demokrasinin “yalancı” sahipliğini ya bıraksın, ya da sosyal demokrasinin ne olduğunu öğrenip, bu siyasal duruşun hakkını versin diyorum. 4+4+4 VE DELİK DEŞİK EĞİTİM Hep söylediğim gibi iktidarın atakları da bitmiyor, bombaları da... 4+4+4 diye bilinen ve eğitim sistemini dörder yıllık parçalara bölüp, ilk dört yıldan sonra da uzaktan eğitimi getiren öneri de bunlardan biri. Daha fazla okullaşma, daha fazla kalite vs. gibi konuşanlara bakarak, kelli felli adamlardan, eğitimle uğraşan kafalardan bu sözler nasıl çıkar, bu kadar kandırmaca nasıl olur diye düşündürten cinsten... Eğitimimizin kalitesi ortada da, bunun çaresi çocukları okuldan almak değil, sekiz yılı 10 yıla çıkarmak gibi çözümler iken, şu önerilene bakın! Ama murat başka tabii! Birincisi kız çocuklarla ilgili. Zeynep Oral ne iyi söylemişe! Bu eğitim sistemi, resmen “haydi kızlar eve” anlamına geliyor. İkincisi de, derdimiz, dindar gençlik yetiştirmek olduğundan, matematik, tarih, coğrafya, edebiyat öğrenmek bizim neyimize deniyor! Dini bilmekten daha önemli mi bunlar! Toplumda tepkiler büyük olunca, sekizinci yıldan sonraya çekildi uzaktan eğitim. Ama hiç kimse, eğitim sisteminde yeni denemelere gidilmeyeceğini beklemesin. Laikliğin altını oyan denemeler bununla sınırlı değil ve ileri/geri adımlarla yol almaya niyetlendiği de ortada. NURAY MERT, ECE TEMELKURAN Rollo May, “korkaklığın günümüzdeki en hakim şekli ‘ karışmak istemedim’ deyişidir” diyor. Bazı bedelleri göze alarak “karışmaktan” kaçınmayanlar bu nedenle çok değerli! Nuray Mert ve Ece Temelkuran’la yollarımız fazla kesişmiş değil; fikirlerimin tümüyle uyuştuğunu da söyleyemem; ama ne önemi var! Yazdıklarının çoğu, bana, “işte bu! Burada yalnız bilgi değil, cesaret ve dürüstlük var” dedirtiyor ya... Vazgeçilemez denilecek kadar önemli olan bu! Hani her yanından döküldüğünü gördüğümüz medya var ya, onlar ve onlar gibi daha bir kaç kişi bu zamanlarda fener gibiler... Aydınlık ve umut verici... Bir şey daha söyleyeyim; Kültürel feminizmi önemsediğim ve kadın cinsinin iktidar ve güç oyunlarında daha “yozlaşmış” , daha “güvenilir” olduğu savına inanmak istediğimden, bu yürekte kadınlar olması hoşuma gidiyor... Feminizmi mağduriyet politikasına indirgeyenlere karşı-onların feminist olup olmaması bir yana,- işte bu, feminizm budur, buradadır demek istiyorum hep. Son bir şey: Bu isimlerin sevenleri gibi sevmeyenlerinin olması da mümkün. Ama meslektaşlar arasında olması gereken bir dayanışma yoksa, burada herkes adına, yalnız üzücü değil, umutsuz bir durum da var demektir. Bunu da bir kenara yazmakta yarar var!",female
120,"Dedektif romanlarını oldum olası sevmişimdir. Çocukken Enid Blyton’un ‘Afacan Beşler’ ve ‘Gizli Yedililer’ serileriyle başlayan polisiye maceram, önce Sherlock Holmes hikâyeleriyle sonra da Agatha Christie’lerle devam etti. (Blyton’un kitaplarını, ben uyuduktan sonra başucucumdan yürüten annem de gizli gizli okuyordu.) Lise yıllarımı, cinayetleri zarafet ve incelikle çözen karakterlerle dolu İngiliz usulü polisiyelerle geçirdikten sonra, üniversiteye geldiğimde Sam Spade ve Phillip Marlowe gibi zekâlarının yanısıra arada bir yumruklarına da başvuran dedektifler yaratan Dashiel Hammett ve Raymond Chandler’ı keşfettim. Amerikalılar müthiş diyaloglar yazıyorlardı ve ben bu sert dedektiflerin soğuk sarışınlarla çapkınca flörtleşmelerine bayılıyordum. Sonra arkası çorap söküğü gibi geldi: Her şeyi katilin gözünden anlatmayı akıl eden ve bunu bir virtüöz edasıyla yapmayı başaran Patricia Highsmith, en karanlık suç hikayelerini kılını bile kıpırdatmadan anlatan Leo Mallet, alışkanlık yaratan karakteri Easy Rawlins’in kişiliğinde “kara” edebiyatı en iyi siyahların yapacağını kanıtlayan Walter Mosley, hırsız-dedektif Bernie Rhodenbarr ve alkolik polis eskisi Mathew Scudder’ı yaratarak bu edebi türün altında yer alan her iki ekole de selam çakan Lawrence Block, kadın karakterleri ve onlar arasındaki ilişkileri öne çıkararak kalbimizi çalan Minnette Walters, dünyanın en sevilesi kadın dedektifi olan Kinsey Millhone’u bize hediye eden Sue Grafton ve daha niceleri birer birer hayatıma girdiler. Hâlâ nerede polisiye görsem atlayıp okuyorum. Çıkan her kitabı almaya çalışıyorum. Alamazsam da aklım kalıyor. Neyse ki, iki kardeşim de bu konuda benimle tamamen aynı heyecanı taşıyor. Böylece, aldığımız kitapları sürekli aramızda döndürüp duruyoruz. Benim bulamadıklarımı onlar alıyorlar, onların eline geçmeyen bende oluyor. Tıpkı çocukluğumuzdaki ‘Gizli Yedililer’ teranesi gibi, bir polisiye muhabbeti sürüp gidiyor. Polisiyeleri neden bu kadar çok sevdiğimi düşünürken, bir okuyucu olarak kariyerimin bu romanlardan bağımsız düşünülemeyeceğini fark ettim. Yalnızca okuyuculuğum polisiyelerle başladığı için değil, aslında daha çok okuyuculuğun kendisi bir tür dedektiflik olduğu için. Bu ‘meraklı’ hikâyelere duyduğum ilginin, okuma alışkanlığı edinmeme mutlaka katkısı olmuştur, ama asıl önemli olan, beni iyi bir okuyucu yapan şeyi, detayları birbiriyle ilişkilendirmeyi sağlayan analitik düşünme becerisini tetiklemiş olmalarıdır. Öyledir de gerçekten. Roman okumak dedektiflik yapmaya benzer. Yazarlar size her zaman her şeyi söylemez. Sizin ipuçlarını değerlendirerek olayın kendisini bulmanız, karakterlerin neler hissediyor olabileceğini kestirmeniz, öykünün gidişatına dair bir fikir edinmeniz ve hatta kimi zaman roman bittikten sonra neler olmuş olabileceğini hayal etmeniz gerekir. Kimse bunları hazır bir paket olarak kucağınıza bırakmaz. Sizin de okuyucu olarak aktif bir şekilde metnin oluşumu sürecine dahil olmanız, yani tabiri caizse, vakayı çözmeniz gerekir. Bunun içindir ki, her roman bir cinayet mahalidir aslında. İyi bir yazar da, elbette, mükemmel bir cinayet işlemeyi başarmış bir katile benzer. Böyle düşünürsek, metinlerini birer bilmeceye dönüştüren Nabokov, oyun oynamaktan hoşlanan bir seri katil olarak değerlendirilebilir. Ya da kısacık öykülerine üç beş roman tutacak duygu yoğunluğunu sığdırmayı başaran Hemingway, sınırlı malzemeyle cinayet işlemeyi kendine şiar edinmiş ekonomik bir katil olarak sınıflandırabiliriz. Çehov cinayet aletini öyle iyi saklar ki, kırk defa okusanız bile, onun elinden çıkmış herhangi bir metnin sizi neden cin çarpmışa çevirdiğini bir türlü anlayamazsınız. Oysa mesela Orhan Kemal, yufkayürekli bir katildir: Belki detayları görmemişizdir diye endişe ederek, elimizden tutup onları bize birer birer gösterir. Ahmet Mithat Efendi, bize cinayet aletinin yerini göstermekle kalmayıp, bu bilgiyi üç-dört sayfada bir tekrar etmeyi kendine görev edinir. Yaşar Kemal romanları birer “töre cinayeti” havasında geçerken, Orhan Pamuk’unkiler kadar iyi planlanmıştır ki “taammüden cinayet” olarak kayda geçilmeleri gerekir. Karakterler ise apayrı bir meseledir. Lawrence Durrell’in romanlarında şahitler başka başka ifadeler verip ortalığı karıştırırlar. Cortazar’da şahitlere asla güven olmaz, deli bile çıkabilirler. Borges işini bilir: Olaya muhakkak intihar süsü verecektir. Marquez’de herkesin katil olduğu eninde sonunda ortaya çıkar, John Fowles romanlarında ise katilin yazarın kendisi olması ihtimali yüksektir. Sonuçta bütün bu yazarlar cinayet mahaline bir işaret bırakırlar. Kimi bir gül, kimi bombalı pankart. Ne olursa olsun, biz detektif okuyucular olarak onları bu işaretlerden tanır, metinleri bu sayede çözümleriz.",female
121,"Bu sözler birdenbire ortaya çıkar! Ben size desem ki (diyorum zaman zaman) “bu kitap çok güzeldir”... Siz belki de beni hiç sevmeyen biri olarak, okusanız çok seveceğiniz bir kitaptan uzak durabilirsiniz... Ya da tatlı bir önyargıyla kitabı hemen okumaya başlayabilirsiniz... Eserle aranıza girmek gibi olmasın ama ben bu köşede sevdiğim, beğendiğim, inandığım, hadi herkes bilsin istediğim kitaplardan, yazarlardan bahsetmeyi tercih ediyorum. Markar Esayan, okumaktan çok keyif aldığım bir kalemin sahibidir... Birkaç haftadır elimdeydi kitabı. Dedemin cenaze töreninden dönerken uçakta başladım okumaya... Benim hikâyemdi sanki bu... Senelerdir anlattığım kimi çocukluk anılarım karşımda duruyordu işte. Aynı korkular, aynı öfkeler, aynı çocuk endişeleri, aynı Allah inancı... Aynı yatılı okul koridorları... Bir çocuğun dilinden anlatılan her hikâye bana kutsal, biricik ve savunmasız gelir... Kitabı anlatmaktansa, satırlarından alıntı yapsam... Kitapla (*) aranızdan çekiliyorum... *** “ (...) oysa hiçbir şey ailemin, annemin, kardeşlerimin yerini tutamaz... Ne iyi eğitim almak, ne iyi bir okula gitmek, ne de ‘anadilimi’ öğrenmek ilgilendiriyor beni. Üstelik benim ana dilim Türkçe. Onu da çok iyi konuşuyorum. Yani ‘anadil’ dedikleri annemin konuştuğu dil olsa gerek. Babam da evde hep Türkçe konuşuyor. Ne güzel ailecek anlaşıyoruz işte! Babamın bu ‘anadil’ takıntısını bir türlü çözemiyorum. Annem ve babam birbirlerini çok seviyorlar, bunu en iyi bir çocuk hisseder biliyorum. O zaman şu sorun neyse, ne önemi kalır ki bunun! Varsın akrabalarımız bizimle görüşmesinler, varsın mahalledeki arkadaşlar arkamdan ‘gavur’ diye bağırsınlar. Hem kazanacağım oyunları gönüllü olarak kaybetmeyi de öğrendim ben. O zaman pek sorun çıkmıyor, keşfettim bunu. Ama dedim ya küçüğüm ben Henüz sekiz yaşındayım.” (s: 16) *** “(...) bir şeyden korkmaktan vazgeçince nasıl da özgürleşiyordu insan. Öfkem onlardan korkmamı engelliyordu. Sanırım büyüklerin içki içtiklerinde elde ettikleri cesarete benziyordu bu. Pek sağlıklı olmadığını -geçici bir durumdu ne de olsa- hissediyordum. Ama öfkemi canlı tuttuğum müddetçe güçlü ve daha avantajlı olacaktım. Ben de karınca yuvasını yanmış ve darmadağın edilmiş gördüğüm ilk anı aklıma getiriyordum hep. Bunu her yaptığımda kan adeta beynime sıçrıyor Maksut’u mahvetme arzusunu ruhumun derinliklerinde duyumsuyordum.” (s: 156) *** “(...) Öğretmenin gösterdiği gibi ufacık ellerimi yumruk yapmış ve yüzümü korumaya almıştım. İlk hamleyi Maksut yaptı. Aslında bunun böyle olmasını ben istemiştim. Eğer bir kişi sizin istediğiniz şeyi kendi arzusu olarak görmeye başlamışsa, siz savaşın çoktan galibi olmuşsunuz demektir. Onun ilk gerginliğini üzerinden atmasını ve beni kolayca yenebileceğine inanmasını istiyordum. Cılız ve güçsüz olduğum için rakibi etkili bir sürpriz darbeyle tek seferde alt etmem gerekiyordu. Dövüş uzarsa bu benim aleyhime olurdu.” (s:164) *** (*) Jerusalem. Markar Esayan’ın son romanı. Timaş Yayınları ***** İdeal kadın!!! Posta Gazetesi Yazı İşleri Müdürü Mehmet Çoşkundeniz, nam-ı diğer “Aşk Doktoru” çok sevgili bir arkadaşım Derya ile evli olmasından kaynaklı eniştem sayılır. Eniştemiz geçtiğimiz haftalarda internet üzerinden (http://twitter.com/askdoktoru) (http://www.facebook.com/askdoktoru.mehmetcoskundeniz) ideal erkek ve kadın sorgulamasına girişmiş. Aynı günler benim için biraz sıkıntılı geçtiğinden bu neşeli tantanayı kaçırmışım. Ve fakat da ne? Sıralamada üçüncülüğü almışım meğer. Aman aman... Pek hoşuma gitti ve (hakikaten) görgüsüzce sizinle paylaşmak istedim. Ama bu arada emin olamadığımdan Derya’ya bir mesaj attım: “Bir yanlışlık olmasın Dero, torpil mi var” diye. “Yok” dedi. “25 bin Facebook, 46 bin Twitter takipçisi içinden gelen oylar bunlar” Kaçıranlar için işte ideal kadın değerlendirmelerinden birkaç satır ve liste... Sizin idealiniz sizin gönlünüzde yatandır elbette. *** Sadakatli, saygılı olmalı. (Cengiz Kaya) Destekleyici, sadık, güçlü ve ağır olandan şaşılmaz... Güzellikse şansla ilgili. (Bilal Tüyran) Ne yaptığını bilen dürüst ve gerçekçi. (Ahmet Mengi) Benimle bir gün değil bir ömür olmalı. Beni sözde değil özde sevmeli. Huzur getirmeli, dertlerime ortak olmalı. (Uğur Memiş) Her şeyden önce hanımefendi olmalı. (Mertoğlu Mert) Güler yüzlü, aktif, şakacı, sevdiği kişiye bağlı. (Onur Süslü) Açık sözlü, iyimser ve kötülük düşünmeyen. (Emre Erbaş) Erkek sözü dinleyen. (Poyraz Rıdvan Öztürk) Eşiyle her şeyi paylaşabilen, kendine ve çevresine saygılı, ailesine düşkün, Türk aile yapısıyla uyumlu, çevre ve ülke sorunlarına duyarlı. Tam anlamıyla bir cumhuriyet kadını. (Can Yanık) Tadı tatminsiz, tarzı tarifsiz, tahtası eksiksiz olmalı. (Serkan Ataç) Perspektif bakış açılı, empati yapabilen, anlayışlı, bencil yani kıskançlığı fazla olmayan, olgun biri. (Gürhan Güzel) -Değerleri olmalı, en sevildiği kadar sevmeli, ansızın yok olmalı, lazım olduğunda hemen gelmeli. (Baykal Erkılıç) Dış güzellikten çok iç güzelliği önemli. (İlhan Kalpakçı) Ailesine, çocuklarına bağlı, erkeğine çocuk gibi davranıp ilgilenen. (Veysel Cura) Her daim çekici olmamalı. Çünkü hep çekici olursa kıskançlığı beraberinde getirir ve bir noktada güvensizlik yaratır. (Aziz Ardıç) Nabza göre şerbet nedir bilmeli. (@osman94c) taat etmeli, gerektiğinde yön vermeli. (@tncyKrt) Fedakâr olmalı, senin için değerli her şey ona da kutsal gelmeli. (@daga_deniz) Eli merdaneli olmalı, erkeğini dişi sinekten bile kıskanmalı. (@Bahadir_Arig) Dürüst, düşünceli, anlayışlı, bağlı, güler yüzlü ve aşk dolu olmalı. (@mrtcndgzl) Hayatıma giren kadınların hepsinin beğendiğim yönlerini bir araya getirebilirsem, ideale yakın bir şey çıkabilir. (@bulent_ak) Kadının fiziği gibi içi de güzel olacak. Sizi mutlu edecek. Gerektiğinde yanlışınızı yüzünüze vuracak. (@YusufYeil) Akşam eve gittiğinde beraber sohbet edip, gülüp, eğlenebileceğin, ağırbaşlı, nerede nasıl davranılması gerektiğini bilen, kıskanan ama bu davranışı patavatsızca yapmayan (@anilcile) Kalıplaşmış sığ erkek klişelerimizi uçsuz bucaksız zekâ hamleleriyle ışıldatan kadın ideal kadındır. (@Impareggiabile) Anlayışlı, eğlenceli, zeki, bir de sevgi dolu olmalı. (Emree_Engin) İşte ideal kadınlar... 1- Arzum Onan 2- Pınar Altuğ Atacan 3- 4- Türkan Şoray 5- Burcu Esmersoy 6- Hülya Koçyiğit 7- Funda Arar 8- Saba Tümer 9- Elif Şafak 10- Oylum Talu 11- Gülben Ergen 12- Alessandra Ambrossio 13- Adriana Lima 14- Zara 15- Aydan Şener... ***** İki çocuk Biz seninle ufacık bir delikten bakıyoruz hayata... Aynı resmi görüyoruz ama susuyoruz. Sonra dünyanın en sessiz gevezeleri oluyoruz. Konuşmadan anlaşıyoruz. Ne olacağını çok iyi bilerek başladığımız her oyunda, Aslında bilerek kaybediyoruz... İç’ini çok iyi bildiğiniz, İç’tenliğinden çok emin olduğunuz bir dosta sahipseniz eğer, Kaybettiğiniz oyunların hayal kırıklığı daha kısa sürüyor.",female
122,"Kadıköy’den Moda’ya doğru yürüyordu. Kulaklıklarında bir Janis Joplin şarkısı yükselmeden önce her zamanki yerden simit almak için durdu. “Taze abla bunlar, yeni geldi” dedi simitçi. Bu sefer doğruydu da. Zaten “tazesinden ver” diyen bir simit alıcısı olmamıştı hiçbir zaman. Diğer konularda bu kadar kaderci değildi oysa. Oldukça seçiciydi. Hatta her şeyi bir seçim mevzusuna dönüştürmekte çok başarılıydı. Taksim yerine Kadıköy’ü, Beatles yerine Rolling Stones’u tercih etmesinin nedenlerini çok ciddi bir tavırla anlatırdı. Tutkulu bir şekilde sebeplerini sıralar ancak karşı tarafı ikna etmeye çalışmazdı. Bozuk parası hazırdı cebinde. Moda’da bir çay eşliğinde yemeği istiyordu simidini ama dayanamayıp, bir köşede durup beş dakikada yedi. Sonra kulaklıklarında Joplin şarkısıyla, elleri ceplerinde ilerledi. Akşam olmadan varmalıydı Moda’ya. Kitabının son sayfalarını oraya saklamıştı. Bir ağaç altına oturup okusa, yoldan geçen adamlar rahat bırakmayacaklardı, biliyordu. Sırf kadın olmak, bazı sokaklarda, bir köşede oturup kitap okumaya engeldi. Kitabının son sayfalarını okuyacak olmasa denerdi belki şansını. Yorgun da olmasa laf adamlara hayatlarının dersini verebileceğine bile inandırabilirdi kendini. En yakın arkadaşına, bir hafta boyunca olumsuz cümleler kurmama, olumsuz şeyler düşünmeme sözü vermişti vermesine ama “aile çay bahçesi” yazısını gördüğü kafasından üç olumsuz düşünce geçmişti bile. Aileniz de, çayınız da, bahçeniz de sizin olsun dedi içinden. Herhangi bir olumsuzluk eki içermiyordu cümle. Söz bozulmuş sayılmazdı. Deniz havası iyi gelecek bana diye geçirdi içinden. Deniz havası ona her zaman iyi gelmişti. Çaydan vazgeçti. Kitapla arasına ne çay girmeliydi ne de garson. Tatil günlerinde, çalıştığı günlerden daha fazla işinin olması büyük haksızlıktı. “Bunun acısını çıkartmak lazım gelir” derdi şimdi en yakın arkadaşı olsaydı. Şarkı bittiğinde ayak sesleri duydu. Arkasından birinin yürümesinden rahatsız olurdu. Takip ediliyormuş gibi hissederdi. Kaç kere huzursuz olup, arkadan gelenin gerçekten onu takip edip etmediğini anlamak için bir anda durmuş, çantasında bir şey arıyor gibi yapmıştı. Sırf kadın olduğu için miydi bu da? Erkek olsa yine böyle korkar mıydı? Yine durdu bir anda. Geçip gitti arkasından gelen. Kadınmış meğer. Yan tarafta duran adam bu geçen kadını iyice süzdü, arkadan nasıl göründüğüne bakmayı da ihmal etmedi. Bu bakışlarla abartısız her dışarı çıktığında karşılaşmaktan öyle bıkmıştı ki. “Bakmak” her insanda farklı bir şeye dönüşebiliyordu. Şarkı dinlediği falan yoktu artık. Yine de kulaklıklarını çıkarmadı. Laf atmaya kalkanlar, duymayacağını düşünüp de vazgeçerlerdi belki. Annesi uzun zaman önce göz yaşartıcı sprey vermişti zorla. Hiç kullanmamıştı. Belki içinde su vardı. Sinirlerini bozan, ona (ve büyük ihtimalle çoğu kadına) dünyayı, Kadıköy’ü dar eden bütün adamların gözlerine sıksaydı bu spreyden ne rahatlardı. Birçok kadının intikamını almış olurdu. Belki de ona böyle şeyler yaptıran insanlarla yaşamak zorunda olduğu için üzülürdü. Kitabının son sayfalarını okumak için yanlış bir gün seçmiş olmalıydı; sevgilisiyle karşılaştı. İnsanın yolda sevgilisiyle karşılaşması ne tuhaf şeydi. İlk buldukları cafede bir şeyler içtiler, ayrılmadan önce öpüştüler. Yanlarındaki adam “burası aile yeri, nereye gidecekseniz gidin bir önce de insanları rahatsız etmeyin” dedi. Böyle anlarda söylenecek en doğru şeyler aklına hep sonraları gelirdi. Öpüşmeleri mi rahatsız etmişti adamı? “Aile yeri” ne demekti? Aile yerlerinde öpüşmeye yer yok muydu? Sadece aile olanların gelebildiği ve öpüşmenin yasak olduğu yerler miydi bu mekânlar? Olumsuz şeyler düşünmeme, olumsuz cümleler kurmama sözü tamamen bozuldu. O gece kitabının son sayfalarında şöyle bir cümle okuyacaktı: “Bu kadar haksızlık, cinayet, savaş ve açlığın olduğu bir dünyada hala bir şeyleri, birilerini sevebildiğimiz ve bunu göstermekten çekinmediğimiz için mi nefret ediyorlar bizden?”",female
123,"“Madame Bovary” beklenmedik bir sahne ile açılır. Flaubert, Charles Bovary’nin okuldaki ilk gününü anlatarak girer hikayeye. Oysa romanın merkezinde duran Emma’dır. Flaubert’in onunla doğrudan ilgisi olmayan bir detayla başlaması ilk anda biraz garip görünebilir. Fakat roman ilerledikçe, yazarın bize hatırlattığı gibi, aslında “bir taşra hikayesi” ile karşı karşıya olduğumuzu farkederiz. Böylece ilk sahnenin anlamı netleşir, taşlar yerine oturur. Charles Bovary ağırkanlı ve çirkince bir çocuktur. Anası babası onu ancak okula gönderebilmiş olduğu için diğerlerinin yanında biraz iri yarı kalmaktadır. Bu yetmiyormuş gibi, bir de başında yeni alındığı belli olan hayli şekilsiz bir şapka vardır. Flaubert, bu şapkayı uzun uzun tarif etmekten neredeyse hastalıklı bir zevk alır. “Tüylü kasketle kalpak, melon şapka, samur kasket, pamuklu takke arası bir şeydi,” der ve hızını alamamış gibi daha bir kaç paragraf devam eder. Üzerine dar geldiği belli olan ceketi, göğsüne kadar çektiği pantolonu, hatta iyi boyanmamış kaba saba kunduraları bir yana, Charles’ı düşündüğümüzde aklımıza gelen ilk şeyin bu saçma şapka olması da bundandır. Sarı püskülü, kırmızı şeritleri ve yumurta biçimindeki gövdesi ile bu çirkin şapka, Charles’ın sakilliğinin ve taşralılığının sembolü haline gelir. Aslında belki de bu şapka sayesinde anlarız ki, Charles gibi bir adam Emma gibi gözünü yukarılara dikmiş hırslı bir kadını asla mutlu edemeyecektir. Daha çocukluğundan bellidir bu. Flaubert’in, romanın baş kişisi olan Emma’nın henüz adını bile geçirmemişken, başka bir karakterin hikayesinde bizi onun varlığına hazırlayışına hep hayranlık duymuşumdur. Fakat bu şapka meselesinin benim için başka bir anlamı daha vardır. Ne zaman bu sahneyi düşünsem, üniversitede geçirdiğim ilk haftayı hatırlarım. 1984 senesinin Eylül ayında, üzerimde yeni alındığı için iyice sert olup bedenime oturmayan kot pantalonum, Converse taklidi bez pabuçlarım ve annemin ördüğü kırmızı kazak olmak üzere kendimi Boğaziçi Üniversitesi’nin göbeğinde bulmuştum. Kayıt günüydü. Ortalık cıvıl cıvıldı. Herkes birbirini tanıyor gibi görünüyordu. İnsanların yürüyüşlerinde bile bir hafiflik vardı sanki. Bundan çok etkilendiğimi hatırlıyorum. Kıyafetleri de bu rahatlığın ifadesi gibi görünmüştü bana. Rengarenk etekler, gümüş takılar, aldırışsız bir şekilde omuzlara atılmış eşarplar gırla gidiyordu. Halka küpeler takmış ve dalgalı saçlarını köpek başı modeli kestirmiş bir kıza Kırmızı Salon’un nerede olduğunu sordum. Yan yana sıralanmış binalar arasında belirsiz bir yeri işaret etti. Meydanı boydan boya geçerken, sağlı sollu dizilmiş sohbet eden öğrencilerin bana bakıp gülüştükleri hissine kapıldım. Herkes pek güzel pek alımlıydı. Hepsi, zaman “Orta Saha” dediğimiz meydanda doğmuş gibi görünüyordu. Oysa benim hafifçe yamuk kesilmiş kahküllerim bile kale arkasından bir yerlerden geldiğimi söylüyordu. Sonra kayıt bitti, okul başladı. Bütün bir hafta boyunca, hiç tanımadığım insanlarla aynı odada uyudum, sağını solunu bilmediğim bir binada derslere girdim, başka kızlarla beraber tedirgin bir şekilde banyo sırasında bekledim, hangar gibi bir yerde birbirine çarpılan metal tepsilerin gürültüsü içinde tadı bir şeye benzemeyen yemekler yedim. Ama okulun ilk haftasında bana en çok koyan şey, annemin ördüğü kırmızı kazakla ortalıkta dolaşıyor olmaktı. Kimse el örgüsü kazak giymiyordu. Ayrıca benimki kadar parlak bir kırmızıydı ki, yolda bağırarak yürüsem ancak bu kadar dikkat çekebilirdim. Bir hafta süren vicdan muhasebesinin sonunda, kırmızı kazağı katlayıp bavula yerleştirdim. Annem onu çok uğraşarak örmüş, hatta ben seviyorum diye saç örgüsü motifi bile koymuştu. Fakat ben de çok zor durumdaydım. Ortalıkta bayrak gibi dolaşmaya daha fazla dayanamayacaktım. Sömestre tatilinde eve döndüğümde, annem yurtta üşüyüp üşümediğimi sordu. Ona kazağımı giydiğimi söyledim. Sesim hiç titremedi. Kendim bile şaşırdım buna. O kazak hala duruyor. Charles Bovary tecrübemin somut bir kanıtı olarak. Fakat biliyorum ki sadece bu değil, başka şeyler için de tutuyorum onu. Çocukluğun taşrasını geride bıraktığım günleri hatırlattığı için mesela. Ya da her ayrılığın bir ihanet olduğunu öğrettiği için.",female
124,"“Acılarım oldu ama ben hep mutlu bir insan oldum” diye... Ay’ın iki yüzü Belki yazılarımdan da fark ediliyordur. İki yanım var benim. Birisi karanlık, melankolik, ve içe dönük diğeri ise daha ışıklı, neşeli ve muzip olan… Ay’ın iki yüzü gibi… Zaman zaman birinden ötekine savrulurum. Karanlık ve kırılgan zamanlarım şiire daha yatkındır. Işıklı, neşeli ve isyan bayrağını açtığım zamanlar ise daha sosyal ve paylaşımcı olması gereken köşe yazıları için uygundur. Bu hafta, nedense içimde kırılgan ve içli cümleler dolanıp durdu. Belki biraz bundan, biraz da seyahat hallerinden yazımı bir türlü yazamadım. Ara ara bilgisayarın başına geçip bazı cümleler kurdum ama hiçbiri beni sürüklemedi. Yazdığım karanlık sözcükleri sildim. Bir pazar sabahı başkalarının içini karartmaya gerek yok diye düşündüm. Gerçi kederli ve karamsar metinlerin tam tersi bir işlevi olur bazen… Kederi tanımlamak onu aşmanın başlangıcı olabilir çünkü… Yazıdan yansıyan karanlık bir başkasında bir ışık yakabilir. Bir de tanımlanmamış kederden korkuncu yoktur. Bazıları “tarifsiz kederler”dir kuşkusuz. Geçen Cumartesi Kıbrıs’taki çıldırmış baharı bırakıp soğuk ve kasvetli İstanbul’a geldim. Aslında İstanbul’a gelişlerim hep bir sevinç vesilesidir Biraz metropol kızıyımdır. Kafelerde oturup kitap okumak, yazı yazmak, sergi gezip sinemaya gitmek, arkadaşlarla buluşmak keyfine doyulmaz hallerdir. Gelir gelmez sevinç içinde bir film festivali katalogu alıp izlemek istediğim filmleri işaretledim ama daha ilk film için uzun süre kuyrukta bekleyip yine de içeriye giremeyince epey moralim bozuldu. Neyse, gün normal sinemaya gidip festivalde de olan ‘Hayat Var’ı izledim ben de… Ertesi gün ‘Pandora’nın Kutusu’nu işaretlemiştim ve hemen önlemimi alıp Yeşim Ustaoğlu’na telefon ettim. Kapıda onunla buluşup biletimi alıp yerimi garantiledim. İyi ki de öyle yapmışım. Yine aynı trajediyi yaşayacakmışım yoksa. Aslında gün ortasında filme girmek epey riskli bir durum. Film sonrası için yapılan programı aksatabiliyor. Öncelikle sinemadan ağlamaktan şişmiş gözlerle çıkmak var. ‘Pandora’nın Kutusu’ndan sonra öyle oldu. Kafam karman çorman dolanıp daha sonra yapacağım her şeyi iptal ettim. Murat Uyurkulak anlatmıştı ‘Kaplumbağalar da Uçar’ı izledikten sonra hızını alamayıp Tünel’e kadar koştuğunu... İzlemek istediğim üçüncü film için bilet bulamamayı asla kaldıramazdım. Şu sıralar ‘Diary of bad year’ kitabını okuduğum Coetzee’nin çok sevdiğim ‘Utanç’ romanının filmi. Sinemaya Coetzee romanlarına dair ukalalıklarımla başını şişirdiğim Niyazi (Kızılyürek) ile gittim. Son biletleri filan almış olmalıyız. Salon doluydu çünkü. Şimdi böyle keyifli zamanlar anlatığıma bakmayın. Bazen insanın içinde engelleyemediği bir keder akıp durur. Çok özel ve derin nedenleri olabilir bunun. Aslında dünyada hem kederlenecek hem de sevinecek çok şey var ve zaman zaman bunlardan birini seçme eğilimimiz daha yüksek olabiliyor. Bazen, somut sorunlar, ülke gündeminin ağırlığı, gündelik hayata ilişkin sorunlar keyifli olanı görmemizi engelliyor. Yine de her durumda insanın moralini dinç tutması lazım. Savaştan sonra Saraybosna’ya gitmiştim. Barcelona şehri, savaş boyunca Saraybosna ile büyük dayanışma yapmış. Zaten benim davet edildiğim ‘Bölünmüş Şehirler’ konferansını da Barcelona Üniversitesi düzenlemişti. Sokakta çocukları eğlendiren bir palyaço görmüştük. Barcelona’dan geldiğini ‘Sınır tanımayan Palyaçolar’ üyesi olduğunu söylemişti. Beni en çok şaşırtan ise bir saç bakım ürünleri şirketinin yaptığı dayanışmaydı. Savaş sırasında kadınların saçlarını yapıyorlarmış. Kurşunların arasında kadınların koşup saçlarını yaptırdıklarını söylemişlerdi. Galiba, yaşama sevinci dünyaya en çok gerekli olan... Her karanlığı aydınlatacak küçük bir mum vardır sonuçta. Bu günlerde hortlatılan eski saçma davayla yeniden üzdükleri Pınar (Selek) nasıl da hayran olunası bir şey söylemişti: “Acılarım oldu ama ben hep mutlu bir insan oldum” diye... Mutluluk bir yetenek aslında. Mutluluk duyabilmeyi, yaşama sevincini bilenler hayattaki adaletsizlik ve kötülüğe daha fazla isyan edebilir ve mücadele etmek için içinde daha güçlü bir enerji bulabilir diye düşünüyorum.",female
125,"Basın yayınlarının amacı halkı bilgilendirmek, onun sesini duyurmak olmalı. Ancak bildiğimiz gibi basın çok büyük bir propaganda aracı olarak da kullanılabiliyor. Günümüzde de çoğu medya kuruluşları bizleri bir taraf tutup,diğer taraflara karşı nefret duymaya itiyor. Bazı konular bazı gazeteler tarafından hiç işlenmiyor. Ülkemizde ve dünyada gerçekten olan biten önemli gelişmelerden haberdar olamıyoruz. Okuduklarımıza, öğrendiklerimize dikkat etmeli ancak bu bilgilerle yetinmemeyi öğrenmeliyiz. Çünkü medya bir ülkenin bugünü ve geleceği için çok kritik bir yerde duruyor. Bizi bilgilendirme yönünün yanında kötü amaçlara da alet edilebiliyor. 1971’de, 1980de olduğu gibi.. Darbeler sadece sahip oldukları ideolojilerin arkasında duranları değil , bir toplumun gerçeklerini yansıtan (yansıtması gereken) bir ayna ve iletişim görevi gören gazeteleri de oldukça sancılı bir döneme sürüklüyor. Mesela ülkemizde 1980 darbesiyle birçok gazeteci hapis cezasına çarptırılıyor, saldırılara maruz kalıyor ve hatta öldürülüyor. Tonlarca ve dergiler imha ediliyor ya da yayın yasağına uğruyor. O yıllar neredeyse bütün gazeteler bazen attığı başlıklarla açıkça bazense haberleri sunuş şekilleriyle darbeyi ayakta alkışlıyorlar. Aynı gazeteler ve köşe yazarları çok geçmeden demokrasi savunucuları olarak karşımıza çıkmaktan çekinmiyorlar. Biliyoruz ki dönemlerde, ülkemizin çoğu aydını da bakış açılarını kişisel yararlarına göre şekillendiriyor yahut sessiz kalmayı tercih ediyor. Kısacası darbe dönemlerinde medya utanç verici bir tablo çiziyor. Kaliteli ve doğru habere maalesef hala heryerde rastlayamıyoruz. O yıllardan günümüze medya tabii ki oldukça gelişti. Ülkemizde de gelişti. Dönemin “yasak” konuları bugün daha rahat konuşulup, tartışılabiliyor. Ancak neden hala aydınlarımız düşündüklerinden dolayı yargı önüne çıkmak zorundalar ? Ve biz neden hala kendi cebimizden çıkan parayla bize yapılan propaganda araçlarını satın alıyoruz ? Ünlü bir kadının kimle yattığı nasıl bir ülkenin geleceğini değiştirebilecek konulardan daha fazla konuşulabiliyor ? Darbeci anlayışı destekleyen dalkavukların ve bizi aptal yerine koyanların önümüze haber diye sundukları saçmalıklar herzaman beynimizi uyuşturmayı amaçlamış. Ve bu halkı yönlendirme yönünde bugün büyük bir sapma görmüyoruz. Yönler değişiyor ancak zihniyetler aynı. Darbelerle acılar çekmiş bir ülkenin halkı tabii ki aynı hataları yeniden yapmaktan korkar. Ancak bu yanılgıya onu sürükleyen araçlara kanmaması,bunun için de kafa yapılarının , bilgi anlayışının bir devrim geçirmesi gerekir.",female
126,"Duygusal amlamda sığ, edebiyatla, sanatla, aşkla iletişim kuramayan insanlar beni ürkütür. Onların hayatla ilgili katı tutumlara daha kolay girebileceğini, kişiliklerini demokratikleştirmeyi kolay kolay başaramayacaklarını düşünürüm Aşktan, yalnızlıktan söz eden kırılgan yazılarımdan gıcık kapan bir kesim var. Arada açık açık eleştirenler de oluyor. Bu tür yazılardan büyük heyecan duyanlar çok tabii. Olumlu yorumlar diğerlerine oranla epey fazla olsa da tek eleştiri bile nedense batıyor. Ben genelde “Bu konuları şairler yazmayacak da kim yazacak?” diye paçayı kurtarmaya çalışıyorum. “Mahrem Alanların Gazete Köşelerinde Konu Edilmesinden Gıcık Kapanlar Klübü” böyle argumanlarla ikna olmasa da... Bu yazı, eleştirilere yanıt ya da bir savunma yazısı değil, insanın kırılganlığını ortaya koyma cesareti, özel alan politik alan dikotomisi üzerine düşünmeye çalışan bir yazı olacak. Duygusal amlamda sığ, edebiyatla, sanatla, aşkla iletişim kuramayan insanlar beni ürkütür. Onların hayatla ilgili katı tutumlara daha kolay girebileceğini, kişiliklerini demokratikleştirmeyi kolay kolay başaramayacaklarını düşünürüm. Aşık olma yeteneği taşıyan insanları hemen tanırım. Derin kederli aşklara tutulma yeteneği olanlar ve aşk kelebekleri diye ikiye de ayırabiliriz bunları. Birinci tür evlerden uzak. Bunlar Zeki Demirkubuz kahramanlarıdırlar ve iflah olmazlar. Diğerleri bir çeşit hayat arsızıdırlar; oradan oraya konup dururlar. Sonuçta aşkla hiçbir bağ kuramayanlara tercih edilesidir iki tür de... Kıbrısı birleştirmeye çalışan liderimiz, Erdal Güven’in ‘Adam’ kitabında hiç aşık olmadığını ima ediyor. Bu, okur okumaz içimi büyük bir kaygıyla doldurdu doğrusu. Birkaç kişiye dert yandım; onlar da “Ne biliyorsun, belki olmuştur ve söylemiyordur” diye rahatlatmaya çalıştılar. Politikacıların kendi özel hayatlarını yok sayma girişimleri çoğu kez başarısızlıkla sonuçlanmıştır. Bastırıldığı yerde bir heyula haline gelen özel hayat kimi kez dışarıya çıkıp ortalığı toz dumana katabilmiştir. Özel alanla kamusal alanın keskin biçimde ayrılması en çok da kadınların baskı altında tutulmasına hizmet etmiştir. Özel alanda atılan mahrem dayaklar, her türlü şiddet, içlerinin kâbusuna sıkıştırılmıştır. Kamusal alandaki bütün tavırlar ve tutumlar kişisellikten uzaklaştıkları için sistemin tektipleştirip rahat yönetme eğilimine hizmet etmiştir. Erkekler kamusal alana, kadınlar ise özel alana ait sayılmış ve bu kabul görmüştür. Gerçek, özel alanda yaşanırken kamusal alan ‘mış gibi’ yapılan sanal bir düzlem haline gelmiştir. Doğrusu, takım elbiseleri ve kravatlarıyla orada burada boy gösterip hayatlarımız için karar alıcı olan erkek kalabalıkları beni ürkütüyor. Özel hayatlarıyla da bildiğim, güvenebileceğim saydam, sivil kişilikler istiyorum. Tasarlanmış ve sunulmuş özel hayat fotoğrafları, mutlu aile tabloları değil, gerçek insanlar görmek, geleceğimle ilgili kararları onlara emanet edebilmek istiyorum. Bence, insanın kendi kırılganlığını ortaya koyabilmesi bir cesarettir. Ağlamak zayıflık olarak kabul edilir ama ağlamak, kamusal alana doğru ağlamak robotlaştırıcı, militarize ilişkilere direnmektir bir yerde. Kendinden içtenlikle söz edebilen, zaaflarıyla dalga geçip onları önümüze koyan insanlar, tasarlanmış takdir edilesi kişilikleri sunanlardan daha sahici ve güvenilir değil midirler? Aslında rol kesenin mumu da yatsıya kadar yanar. Nice güçlü imajlar sergileyenlerin birgün yerlerde süründüklerin görmüşüzdür. Aslolan, ne zaman sonlanacağını bilmediğimiz biricik hayatlarımız ve onların bize verdiği ağır sorumluluklar değil midir? Kendisini ezen her türlü kurum, yapı, tabu ve kuralın yaratıcısı da yine insan değil mi sonuçta? Bazı insanlar, seçimlerini başka türlü yapmışlardır. Onlar sahiciliklerini koruyacaklar, bilimum şan, şöhret, mevki ve çıkar uğruna bundan ödün vermeyeceklerdir. Bir yanda, bizi her türlü yapaylığa zorlayan, kendisinin istediği gibi davranıp yaşamamızı talep eden bir toplum bir yanda da kendimiz olabilme çabası var. Hiç de kolay değil bu. Çoğu iyi niyetli insanın çaresiz kalıp yenik düştüğünü gördüm. Ne demeli? Belki birgün bir başka dünya kurulur ve bu dünyada sahici ve dürüst olanlar, yapaylıklara direnenler değer bulur. İnsanların bilumum günahlarını, zaaflarını ve sırlarını sakladıkları dokunulmaz özel alan da demokratikleşip özgürleşir.",female
127,"Sevmek ve çalışmak Geçtiğimiz hafta sonu Ayşe Arman psikiyatr doktor Ümit Yazman’la bir söyleşi yapmıştı. Okuyanlarınız vardır mutlaka. Ben bir solukta okudum. Açıkçası benim danışmanımdan pek de farklı şeyler söylemiyor Dr. Yazman... Bizim terapilerimiz bize diyerek, kamuya bir sayfası üzerinde sunulmuş bu düşünceleri bir kez daha birlikte gözden geçirelim mi? Günümüz insanının korkuları ve hastalıkları üzerine konuşurlarken çözüm noktasında şöyle bir yanıt veriyor doktor: “(Ö)Freud Amca, yüz yıl önce söylemiş: ‘Lieben und arbeiten’ demiş. İnsanların mutlu olabilmesi için, var olabilmeleri gerekiyor. Var olabilmenin de şartları sevgi ve üretim. Kimse bana gücenmesin; üretimi olmayan insan, üretmeyen insan, ne yaparsa yapsın, kendini var hissedemiyor. İki, sevgin olacak. Yine bana kimse gücenmesin, istersen dünyalara sahip ol, dünyaları üret, en akıllı, en parlak insan ol, içinde sevgin yoksa, derin ve sıcak bir ilişki kuramıyorsan var olamıyorsun. Bu ikisini aynı anda gerçekleştirebilmek her zaman çok mümkün değil. Ama bunları ne oranda ‘bir’e yaklaştırırsan kadar iyi. Bunlardan biri ‘sıfır’ olursa, diğerinde hangi büyüklüğe ulaştığının bir önemi yok. Onun için yapmamız gereken, hayatta ne üretebileceğimizi bulmak ve bu üretim içinde kendimizi mutlaka aktif kılmak. Ve sevgilerimizden imtina etmemek. Sahip olmaya çalışmak yerine, vermekle uğraşmak gerekiyor.” *** Hangi sosyal katmana ait olursak olalım hepimiz aynı iki durak arasında gidip gelmiyor muyuz gerçekten? Uzun süren bir durgunluk hâli ve yaşamdan tat almama bir dolu hastalığı da getiriyor beraberinde. Örneğin şeker hastalığının “Hiç tadım yok, yaşamdan bir tat almıyorum” inancının bedensel dökümü olduğunu biliyor muydunuz? Boğaz ağrılarınızın söylenememiş sözlerden, kulak ağrılarının işittiklerinizin ağırlığından kaynaklandığını ve de... Konuyu dağıtmayalım ama hakikaten bir şey üretmemek ve sevip-sevilmemek önce ruhsal ardından bedensel rahatsızlıkların nedeni oluyor.. *** Ayşe soruyor: “İnsanların bir türlü hesaplaşamadığı, altından kalkamadığı şey ne?” Dr. Yazman yanıt veriyor: “Pek çok şey var. Biri de, suçluluk duygusu. İnsanlar yaşadıklarının suçluluk duygusu olduğunu tespit edemeyebilir. Ve bana hayatlarını nasıl sabote ettiklerini anlatarak gelirler. Bazı insanlar, hayatlarını planlı olarak sabote eder. İyi şeylerin içine tükürürler. Kadının ilişkisi iyi mi gidiyor? Her şey yolunda giderken, tırmalar başka bir taraftan. Resmen bozar. Aslında onu hiç kaybetmek istemiyordur. Ama birden gider abuk sabuk bir şey yapar. Ya da erkek evini ve düzenini kaybetmek istemez ama başka ilişkilerin peşine düşer. Yani mis gibi hayatını sabote eder.” “Niye? Çünkü suçluluk duyuyor, iyi bir şeyi hak ettiğine mi inanmıyor?..” diye soruyor Ayşe... “Bravo! Bazı insanlar iyi şeyleri hak etmediklerine dair bir duyguyla yaşıyor” diye yanıtlıyor doktor... *** Hangimize yabancı bu durum? Uzak ya da yakın çevrede en azından bir kez şahit olmuşsunuzdur bu durumaÖ (Hadi kendiniz hiç içine düşmediniz bu girdabın var sayalım...) İşte senelerdir üzerinde durduğum gerçek çıkıyor karşımıza! Özellikle son yıllarda giderek yükselen bir suçluluk duygusu içindeyim ben de! İyi bir şeyi hak etmek konusunda hep şüpheliyim. Hep sabotajcıyım. Hep kötüye hazırlıklı, hayal kırıklığına tetikte yaşıyorum... Kız kardeşim ve annem karşımda oturuyorlar şu anda. Müthiş bir sağanak yağmur var... Annem, kardeşim, kızım... Bütün ailem... Kendi kendime onlar için söz veriyorum. Bugünden itibaren kendimi hak ettiğim mutluluğa kodlayacağım... Ne yalan söyleyeyim yazarken bile zorlanıyorum... Ama hadi sen de söyle, belki daha kolay olur: “Ben mutluluğu hak edecek kadar yürekliyim!”",female
128,"YGS, LYS, KPSS... Doğruymuş. Hayatta hiçbir şey yok olmuyor her şey başka bir şeye dönüşüyormuş. Siz bilmezsiniz ama ÖYS’den sonra hayatının en zor ve acılı dönemini geride bıraktığını, bir daha böylesinin olmayacağını düşünen, ergenliğini 90lı yıllarda bırakamamış bir nesil için büyük bir keşif bu. Biz bunu öğrendik artık. Havuz problemlerinin, havuzlarda altta açık kalan musluklardan akan suların bir nedeni varmış meğer. Biz kısaltmaları ve kısaltmalardan başka kısaltmalar yaratmayı çok iyi biliyoruz. Onun dışında da herkesten başka olmaya çalışsak da herkes kadarmışız. Biz istemesek de herkes gibiymişiz biraz. Bunu da anladık acı da olsa. Geçtiğimiz yollarda ayak izleri hep vardı. O ayak izlerinden gitmesek de yoldan geçilmişti bir kere. Yine herkes gibiyiz. Kabul etmeseniz de sizler gibi, istemesek de onlar gibiyiz. Ne bileyim saçlarımızın uçları kırılıyor, kestirmeye gitsek hep istediğimizden daha fazla ya da daha farklı bir saçla buluyoruz kafamızı. Dışını düzeltmeye çalışıyoruz içindeki dağınıklığı saklamak için belki. Kimimiz duvarlarını boyuyor, kimimiz saçlarını. Değiştirme özgürlüğümüzü bu alanlarda kullanıyoruz. Bizim devrimimiz de bu. Saçmalama hakkımız küçük yaşta elimizden alındığından eğlenceli olamıyoruz başkaları kadar. Oysa pili bitmesin diye kasetleri kalemlerle geri saran bir kuşağa hayat gülebilmek için yeterince malzeme vermişti. Biz de değiştik. Tarihi duvarların göz göre göre yıkıldığı topraklardan yükselen oteller karşısında boynumuz kıldan ince artık. Başucunda “Tutunamayanlar” ile hayata, insanlara uyum sağlayabilen bir insan görmedik şimdiye kadar. Özünde iyi insanlarız aslında ama yanlışlarımız doğrularımızı götürdüğü için, bir de arkadaşlarımızın etkisinde kaldığımız için… Ama özünde yine de iyi insanlarız. Kim 500 milyar ister, Fatmagül’ün suçu ne? Biz biliyoruz. Boş yere kafa patlatmadık zamanında iki araba farklı zamanlarda, bilmiyorum kaç kilometre hızlarla yola çıkarlarsa kaç saat sonra karşılaşırlar diye (ya da bunun gibi bir şeydi.). Aramızda “A arabası son anda hırs yapıp, depara geçerek bilmem kaç saat sonra B arabasının..” diye düşünenler oldu. “A arabası B arabasının hızına yetişir ve sonra arabadan inen ve B deli gibi bir aşk yaşamaya başlarlar” diye düşünenler de oldu. “A ve B hiç karşılaşmazlar, hız tesadüfleri sevmez, hep teğet geçerler” diye düşünenler de vardı. Bu son üç şekilde düşünenler için bir şık hiç olmadı. Harcanmış zamanlar, her şeye rağmen güzel anılar... Bütün bunları düşünmeye artık vaktimiz yok. Alarmlar, ego, hırs... Bunlardan kendimize gelene kadar çok uzun bir yol kat etmemiz gerekiyor. Sonunda yorgun sıkıcı bir ruh var, daha buradan bile belli. O yüzden oyuna devam. Biraz yalan, biraz daha yalan. Bizim gençliğimiz işini bilir felsefesi. (Bakın yine “hiçbir şey yok olmuyor, her şey başka bir şeye dönüşüyor”a üstü kapalı gönderme var). Siz yine de bir gün her şeyi, herkesi bırakıp teknenizle, motorunuzla, dönüşü olmayan bir biletinizle çoook uzaklara gitme hayallerinizden vazgeçmeyin. Ama her şeyden önemlisi uzaklara gitmeden önce kendinize gelin. Çok sevdiğim bir şarkı şöyle biter; “Ama yaşayan bir şey var burada hala. Bir parça aşk kaldı mı dersin? Biz artık sevmeyen insanlar İstanbul’a ait olduk… “",female
129,"Dersim, Van, Hakkari, Diyarbakır, Bitlis,… Kürtler, Aleviler, Ermeniler, Rumlar…. Gençler, Çocuklar, Ölenler, Hapistekiler… Ve Öğretmenler… Hepinizden Özür Diliyorum! Başbakan, Dersim’de yaşanan dramatik olay ya da katliam,-artık nasıl adlandırırsanız- için özür diledi. Bu özür dilemeyi ilkesel anlamda olumlu bulmamak mümkün değil. Herşeyden once Türkiye’de pek alışıldık bir durum değil… Bu nedenle özrü anlamı kadar, ilk olduğu için de alkışlayabiliriz. Buna karşın, bu özür dilemenin, iktidar tarafından akıllı bir hamle olarak kullanıldığını düşünmek için epeyce neden var. İlk olarak, Dersim’le ilgili bilgiler/raporlar yeni değil. İlk rapor 1998’de kitaplaştırılmış, 2010’da da İletişim Yayınları’nın dan çıkan ikinci bir kitap var. İkincisi, Devlet’in işlediği bu tür suçlarda özür zaten devleti temsil edene düşer. Yani, geçmişte işlenen bu acı olayın sorumlusu şimdiki CHP’den çok bugünkü devlettir. Bununla CHP’ye düşen bir sorumluluk yok demek istemiyorum. Ama “literature” bakarsak bu tür özürlerin günkü iktidarlar değil bugün devleti temsil edenler tarafından dilendiğini görürüz. Üçüncüsü, özür dilemek psikolojik bir hamle olarak olumlu olsa da, bu özrün asıl kıymeti yapılandan duyulan gerçek bir pişmanlık ve verilen zararın hiç değilse duygusal telafisi olabilir. Başbakan’ın acı duyarak açıkladığı olaylar, yalnız özür dilemekle kalmayıp, bugün yerine getirilmesi gereken sorumluluklar olduğunu da gösteriyor. En başta mezar yerleri bile bilenemeyen binlerce insan var. Yapılması gerekenler de belli… Öte yandan, Dersim’de yaşananların Devlet katında dile gelmesi önemli olsa da, bunun bir anlam taşıması için, Dersim’den ders almış, buna benzer anlayış ve uygulamalardan uzaklaşmış bir devletin varlığı önemli. Örneğin Türkiye’de intikam/katliam boyutuna varan olaylar Dersim’le sınırlı değil. Ermeni Tehciri, Varlık Vergisi gibi özür dilemeyi gerektiren başka olaylar da var. Buralarda ne düşünülüyor? Ve daha da önemli olan, geçmiş için özür dilerken, bugün ne yapıldığı, nasıl davranıldığı meselesi… Örneğin Dersim’de yaklaşık olarak 13 bin, Kürt’lerin kimlik arayışı nedeniyle de 40 bin kişiyi kaybettik… Dersim’de olduğu gibi bugün de yerinden, köyünden edilmiş binlerce insan var… Bir tarafın devlet olduğu bu iç savaş benzeri olayların hiçbirinde dengeli güç ve dengeli güç kullanımından söz etmek mümkün değil… Dersim’de olmadığı gibi bugün de yok… Dolayısıyla durmadan tek parti yönetimi, CHP, Atatürk dönemine ait suçları ortaya çıkarma merakında olanlar, bugün hala Kürt kimliğinin kabul edilemeyişini nereye koyuyorlar? Bir de bugün ortada aksak da olsa bir demokrasi varsa… Hayır, günün koşullarını düşünüp bu acı olayları, katliamları hoş görelim filan demiyorum. Aksine, bunları hoş görmüyorsak, asıl bugünü değiştirmeye yönelelim diyorum... Bugün hala binlerce genç dağda nöbet bekliyor, ölüme yollanıyorsa şu veya bu nedenle geçmiş iktidarlardan özür beklemek yerine, asıl işimiz bu gençleri ölümden kurtarmaya yönelmek olmalı diyorum. Bu yapılmadıkça, bilinsin ki, yarın bugün için de özür dilemek gerekecek demektir… VE CHP Şimdi bu özürle, hem CHP köşeye sıkıştırılııyor hem Van depremi gibi sorunları unutturacak bir gündem yaratılıyor hem de kamuoyunu etkileyecek bir psikoloıjik hamle yapılıyorken, CHP ne yapıyor? Bu soru önemli ama CHP’nin sorunu yalnız Dersim olayları nedeniyle yetersiz kalan açıklamalar da değil. Ortada, bir türlü etkili bir muhalefeti üstlenemeyen bir parti var. Muhalefet etkili olamayınca da, iktidar hem bildiğini okuyor hem de onun yarattığı gündemle oturup kalkıyoruz Bu da demokrasi oluyor(muş)! Oysa Kürt sorunu ve getirdiği bunca kayıp… Van depremi ve öncesinde, arkasında yaşanan ihmalin sonuçları…Düşünceleri yüzünden tutuklanan bunca insan ve düşünen, yazan insanları, gazetecileri saran korku… Yılları bulan tutuklamalar ve kamu vicdanını rahatsız eden hukuk düzeni… Yargıdaki uygunsuz atamalar/görevden almalar ve yargı bağımsızlığı konusunda artan kuşku… Medya üzerinde kurulan ağlar ve bağlar ile bilgi edinme ve eleştirme özgürlüğünün güme gitmesi… Daha da sayılabilir… Ve bunlara karşı asıl sesini duyuran muhalefet olabilecekken… VE ÖĞRETMENLER Kusura bakmayın, içimden öğretmenler gününüz kutlu olsun demek gelmiyor. Nerede sorunlu kesimler varsa, onlar için bir gün icat edilmiş. Edilmiş de ne olmuş? Bugün öğretmenler, ataması yapılmayanlardan kadrolu, sözleşmeli, ders ücretli diye bölünmeye, kamuda, özelde çalışmanın getirdiği farklılıklara, geçim derdinden saygınlıklarını yitirmeye kadar uzanan binbir dertle mustarip. Daha bugün gazetelerde öğretmenlerin % 75’inin borç içinde olduğu, % 52’sinin sinema, konser gibi etkinliklere hiç katılamadığı, % 85’inin ise günlük okuyamadığını ortaya koyan bir araştırmadan söz ediliyordu. Bu ve benzeri sonuçlar daha onceden de biliniyordu. Peki, biliniyor da ne oluyor? Bir şey olduğu yok… İşte bu nedenle, herşeyin başının eğitim olduğu söylenen, hangi dertten, sorundan söz edilse eğitime bağlanan bir ülkede öğretmenlerin bu hali için, en azından ben öğretmenlerden özür dileyeyim diyorum. Özür dilerim…",female
130,"Az sonra anlatacağım, günümüzde sık rastlanan bir insan tipi aslında. Kahramanımızın heyecan verici bir projesi vardır ve bu sayede renkli bir sosyal yaşam sürmektedir. Örneğin, kendisi pek de çekici olmayan bir erkektir ama bu proje sayesinde kadınları yemeğe çıkarabilmektedir. Operasyon şöyle gerçekleşir: Projesini paylaşmak ve dahil etmek istediği kadınlara telefon eder ve bir yerde bir kadeh şarap içip konuşmak üzere anlaşırlar. Sonrası biraz da şansa kalmış. Bu proje, büyük olasılıkla gerçekleşmeyecektir. Önemli olan hayata kattığı enerji ve heyecan, bu sayede tanışılan yeni insanlardır. Böylesi bir proje sahibi olmak, öncelikle kahramanımıza karizma katmakta, projenin gerçekleşmesiyle kazanılması olası prestij, cazibesini daha da artırmaktadır. Bir projeden ötekine atlayan, projesini anlatırken kendinden geçen arkadaşlarım vardır. Belli bir aşamada içinden çıkamayınca projeyi bırakıp bir yenisinden söz etmeye başlayabilirler. Hayal kurma aşaması, işin en keyifli yanıdır. Şunu da yaparız, bunu da yaparız, şöyle olursa çok iyi olur diye devam edip gider... Daha sonra pek çok engel ve sorun çıkar ortaya... Bazen sorunlar öylesine can sıkıcıdır ki bütün hevesi alıp götürür. Bir proje sonuçta bir hayaldir ve her hayal gerçekleşemeyebilir. Kimileri en çok da bu hayalin kendisinin peşindedirler. Sadece hayal bile sürdürülmesi hoş bir durumdur onlar için. Kavafis’in şiirindeki gibi Ithake’ye varılamayabilir ama yolculuk serüvenlerle doludur. Yıllar önce, iki dilli bir çıkarmak ve beni de yazarlarından biri yapmak istediğini söyleyen bir ‘proje sahibi sosyal bir kişi’ beni telefonla aramıştı. Referans olarak bir gazeteci kadın arkadaşımı gösteriyor, telefonumu ondan edindiğinden söz edip projeyi konuşmak üzere yemeğe davet ederek Çin yemeği sevip sevmediğimi soruyordu. “Hayır” demeyi beceremeyenlerden olduğumdan “olur” deyivermiştim ki telefonu kapatır kapatmaz gazeteci kadın arkadaşım arayıp numaramı vermek zorunda kaldığından ama hemen beni uyaracakken adamcağız erken davrandığı için telefonumun meşgul çaldığından filan söz etti. Derhal adamı geri arayıp Amerika’dan bir arkadaşımın geldiğini ve onu bırakıp yemeğe çıkmamın doğru olamayacağını söyledim. (Arkadaşımın geldiği doğruydu). Adam ısrar ediyor ve onu da getirmemi söylüyordu. Sonunda iki kadın, kendimizi Çin lokantasında bulduk. Projenin oldukça kısa bir sunumundan sonra adam kendinden ve hayatından söz edip bir yandan da kadar çok yemek sipariş etti ki paketleyip götürdüklerimizi bile bir hafta evde yedik. Hesabın yüksekliği konusunda kaygılanırken proje sahibi sosyal kişinin çıkarmakta olduğu ve bize de armağan ettiği dergide, lokantanın büyük boy ilanlarını görüp rahatladık. Bazı proje sahipleri ise projelerine gerçekten inanmışlardır ve onun gerçekleşeceğini hayal ederler ama onlar için esas önemli olan kısım, projeyle ilgili yaratıcılık gerçekleşmiştir. Onlar bir rüya halinde projenin gerçekleşmesini ve sonrasında sağladığı mutluluğu görmüşler ve zaten şimdiden bu hayalin uyuşturuculuğu içinde bir miktar tatmin olmuşlardır. Onları esas mutlu eden bu yaratıcılık aşamasıdır; sonrasındaki ağır ve bunaltıcı, organize etme, finans bulma gibi konuları bir başkası yapsa daha iyi olacaktır. Yaratıcılık anının verdiği tatmin üzerine bir makale okumuştum. Pek çok sanatçı için en önemli anın bu olduğu ve bu anda yaşanan tatminin yeterli olduğu; yapıtı paylaşma konusunun ikincil olduğuna dair. Her şey bir hayalle başlar ama hedefe ulaşmak ağır emek ister. Projelerin heyecanla başkalarına anlatıldığı ve onun gerçekleme hayalini kurmak öylesine heyecan vericidir ki bu bir sevgilinin hayal edilişine benzer. Uzaktan bakılan, ulaşılmaz olan her zaman daha çekici değil midir? Her şeye rağmen kendi Odissea’sına çıkanları çıkanları takdir ederim ben... Ithake’ye ulaşılmasa da...",female
131,"Teknoloji son sürat ilerlerken hayata da yön veriyor. İnsan ilişkilerinde yeni kodlar, yeni bir dil oluşuyor. Ortada karşı konulmaz bir cazibe var. Kimse küçük kasabasındaki sınırlı sayıdaki insana mahkûm değil artık. Bu bir anlamda hoş bir durum olsa da hayatın içinden hızla geçip giden, çabucak eskiyen görüntüler ve gündemler içimi burkuyor Eski fotoğraflara bakıyordum da birden hayatın ne kadar hızlı değiştiğini fark ettim. Belki de yalnızca “bu an” gerçek olan, onun dışında her şey bir tahayyül ve tasavura dair diyeceğim ama sanal iletişim sayesinde “bu an” bile bir başka düzlemde yaşanıyor artık. Zamanın içinde, görmeden, dokunmadan iletişim kurduğumuz birileriyle ilerliyoruz. Fotoğraflar anımsattı : New York’ta arkadaşım Georgette beni şık bir lokantaya götürmüştü. Bir süre sonra garip bir durum fark etmiştik. Biz öyle kız kıza oturup iştahla menüyü incelerken çevremiz kadın-erkek çiftlerle çevriliydi. İstisnasız her masada bir çift vardı. Aslında romantik bir restorandı. Kulak kabartınca bu çiftlerden çoğunun İnternet randevuları ile ilk kez buluştuğunu anlamış ve arada kulağımıza çalınan diyaloglara inceden gülümsemiştik. Bu dediğim yedi yıl kadar önce oluyor. O yıllarda İnternet buluşmaları bugünkü çıldırmış haline ulaşmamıştı. Facebook, MSN filan yoktu. ICQ diye bir şey yeni çıkmıştı. İngilizce ‘I seek you’ yani ‘Seni arıyorum’dan türetilme... Türkler bunu kısa zamanda ‘Ay sik yu’ya çevirmişlerdi. Girdiğin anda pornografik bir saldırıyla karşılaşabiliyordun. Kapıların açık olmadığı ve adanın bir tarafından öteki tarafına gidebilmek için üç uçak değiştirdiğim yıllarda bu sohbet kanalları benim için mucize gibiydi. İki adım ötede yaşayan ama aradaki dikenli teller, duvarlar ve ordularca ayrı düşürüldüğüm arkadaşlarımla konuşma imkanı buluyordum. Kıbrıs’ın Rum tarafından İstanbul’daki oğlumla telefonda konuşmak için 198’i arayıp santraldan bağlanmam gerekmiyordu. Bilgisayar başında uzun uzun dertleşiyorduk. Hatta okul ödevlerine bile yardım edebiliyordum. Bu kanallarda yalnız ruhların bir çeşit körebe oynadığını görüyordum. Yalnızlığın girdabında bir teselli bulmaya çalışan şefkat arayıcıları klavylerine dokunurken bir başkasının yüreğine sızmayı umuyorlardı. O sıralar, öyle kamera filan da yoktu. Herkes bir rumuz altında kimliğini gizliyor ve büründükleri kişilikler içinde diğerleriyle bir oyun oynuyorlardı. İsveçli ünlü bir iş adamının ICQ’da tanıştığı 14 yaşında bir Lolita ile buluşmak için uçağına atlayıp Amerika’ya gittiği ve orada kendisine numara çeken kadın polis memuru tarafından tutuklanıp çocuk pornosundan hapse atıldığı günün haberleri arasındaydı. Bütün yalnızlar ekran başındaydı. Birbirlerine ulaşıp sözcük becerilerini döküyor, gönül eğlendiriyor ya da hemen aşık olup acılar çekiyorlardı.Bu bir çeşit hastalık halini almıştı. Sabahlara kadar bu sohbet kanalının başında oturanlar vardı. Sabah, hayatlarının aşkını buldukları iddiasıyla güne başlıyorlardı. Yoksul dünyaların kederli çocukları İnternet kafelerden başka hayatlara açılıyorlar, İnternetten “download” yaptıkları (!) üst sınıftan kızlarla buluşmalar yaşıyorlardı. Bir yandan da cep telefonları, mesajlaşmalar... 20 yıl öncesi filan düşünüldüğünde nasıl da bambaşka bir dünya... Adını bile duymadığın şehirlerden birinde bilgisayarının başında oturan bir kadın ya da adam sana seslenip hayat hikâyesini anlatıyor, fotoğraflarını gösteriyor ve seninle buluşmak için planlar yapıyor. Bu yeni tür iletişimin yakın tarihi yalnızca. Her gün bir başka yenilik, önüne geçilmez bir hız söz konusu. Teknoloji son sürat ilerlerken hayata da yön veriyor. İnsan ilişkilerinde yeni kodlar, yeni bir dil oluşuyor. Ortada karşı konulmaz bir cazibe var. Kimse küçük kasabasındaki sınırlı sayıdaki insana mahkum değil artık. Bu bir anlamda hoş bir durum olsa da hayatın içinden hızla geçip giden, çabucak eskiyen görüntüler ve gündemler içimi burkuyor. Nedense yeni yetme bir kız çocuğuyken yaşadığım bir hikayeyi anımsatıyor bu bana. Annem ve kardeşlerimle Türkiye’de trenle yolculuk yapıyorduk ve aynı vagonda masallardaki prensleri andıran bir genç ağabey vardı. Beni üst ranzadan kucaklayıp indirmiş ve sahnenin film karesini andıran, içimde sıcak bir akış yaratan romantizmi hep hayalimde kalmıştı. Sonra tren durmuş, adını bile bilmediğim prensim, gönülçelen gülümseyişiyle bizi selamlayarak bilinmeyen bir yere gitmiş ve ben tren camından öylece bakakalmıştım. Garip olan ben miyim yoksa dünya mı bilmiyorum ama insan ilişkileri kırıp döküyor beni. O günden beri içim feci acıyor her gidenin ardından.",female
132,"Gabriel Garcia Marquez, bir röportajında, sonradan “büyülü gerçekçilik” diye adlandırılan tarzını Kafka’ya borçlu olduğunu söyler. ‘Dönüşüm’ü okuduğunda ondokuz yaşındadır ve zamana kadar hiç böyle bir şeyle karşılaşmamıştır. Romanın etkisinden uzun süre kurtulamaz. “Böyle yazmaya izin verildiğini bilseydim, ben de yazardım” der kendi kendine. Çünkü zamana kadar roman denen şeyin geleneksel bir olay örgüsünü takip eden düz bir anlatı olması gerektiğini düşünmüştür. Oysa, Kafka’nın ‘ses’inde büyükannesinin masal anlatırkenki sesine benzer bir şeyler vardır. Marquez’in “tecrübeli bir pokercinin yüzüne sahipti” diye tarif ettiği büyükannesi gibi Kafka da, hikayeyi mütemadiyen yoldan çıkarmakla kalmayıp, sanki bu çok doğal bir şeymiş gibi ifadesini hiç değiştirmez ve istifini bozmadan anlatmaya devam eder. Marquez’e göre hikâye, ne kadar çılgınca olursa olsun, tam da bu nedenle içimize işler. Hasan Ali Toptaş’ın ‘Gölgesizler’ adlı romanını okuduğumda çok heyecanlandığımı hatırlıyorum. Marquez’in Kafka ile ilk karşılaşmasında hissetiğine benzer bir heyecana kapılmıştım. Ama Marquez’den farklı olarak, ben sadece, “Keşki ben de böyle yazabilseydim” diyebildim. ‘Gölgesizler,’ bildiğim hiç bir taşra romanına benzemiyordu. Bilinen klişelerin hiç birine düşmeden taşralı bir hikaye anlatabiliyor olması bir yana, akıldan çıkmayan karakterleri, karmaşık kurgusu ve şiirli diliyle beni yakalayıvermişti. Ama bunlardan da önemlisi kitabın varoluşa dair bir meselesi vardı ve bunu hiç sesi titremeden anlatmayı başarıyordu. Toptaş’ın yazdığı her cümle parlıyor, hiç bir şey cansız, sahte ya da soluk durmuyordu. Başkalarının eline yapışıp kalıverecek imgeler, onun elinde canlanıyor unutulmaz detaylara dönüşüyordu. Yazar, ufacık zaafları yüzünden nice yiğitlerin kellesinden olduğu bir turnuvaya katılmış ve burnu bile kanamadan çıkmış gibi görünüyordu. Üstelik bütün bunlar sanki çok doğalmış gibi yapıyordu. Hani bu kadar iyi yazmak çok kolay bir şeymiş de, da yazıvermiş gibi anlatıyordu her şeyi. Yani, Marquez’in büyükannesinden pek bir farkı yoktu. ‘Gölgesizler’e geri dönmemin sebebi malum. Romanın öyküsünü temel alan Ümit Ünal filmi geçtiğimiz günlerde vizyona girdi. Edebiyat uyarlaması her zaman zor bir alandır, buna dair bilinen şeyleri tekrarlamaya gerek yok. ‘Gölgesizler’in filme alınması özellikle güç bir öykü olduğunu düşünüyorum. Yönetmen de bunun tamamen farkında olsa gerek ki, kendi filminin kitaptan çıkabilecek bir çok filmden yalnızca biri olduğunu söylüyor. Bütün bunlar göz önüne alındığında, filmin gayet izlenebilir bir yorum olduğunu söyleyebiliriz. Bundan filmin sıkıcı olduğu sonucu çıkmasın: bütün hikayeyi başından sonuna kadar hiç azalmayan bir ilgiyle izledim. Ama ne yalan söyleyeyim, filmden aldığım keyif kitaptan aldığım hazzın yanında çok cılız kaldı. Karakterleri kafamda canlandırdığım gibi bulmadığım için değil (hemen hepsi doğru seçimlerdi, hatta Hakan Karahan’ı izleyince daha önce hayal ettiğim bekçiyi kibarca bir kenara bırakmak zorunda kaldım). Benimki elbette kitabı okumuş ve sevmiş birinin huysuzluğu, ama karakterlerden çok filmin anlatımıyla ilgili. Film, romanın kurgusal inceliklerinden nasibini almadığı için anlatının katmanlı dokusunun hakkını veremediği gibi, yazarın dili ile karakterlerin dilleri arasındaki mesafeyi yansıtamadığı için de metnin yukarıda tarif ettiğim ‘Kafkavari’ etkisini azaltıyor. Toptaş’ın romanı, olağandışı olana olağanmış muamelesi yaparken (yazar, kimi zaman feleğin çemberinden geçmiş bir taşra doktorunun bezginliğiyle, kimi zaman da görmüş geçirmiş bir astsubayın soğukkanlılığı ile anlatıyor hikayesini), filmde daha çok teatral bir anlatım seçilmiş. Yönetmen grotesk olanın altını çizmeyi tercih etmiş anlaşılan. Benim gözümde, bu önemli bir tercih ve hikayeyi sıradan bir öykü haline getiriyor. Bir başka tercih de, romanın üzerinde durduğu belirsizliklerle ilgili. Film, hayalle gerçeğin iç içe geçtiği bir dünyayı kabul eder gibi görünse de, aslında tek bir gerçekliği temel almak ve sebep-sonuç ilişkileriyle yürüyen akılcı bir dünyaya inanmak istiyor. Bir yandan, biri kentte (varsayılan gerçeklikte) biri köyde (hikayenin içinde) iki berber dükkânının geçişliliğini gayet güzel aktarırken, bir yandan da hikayeyi bir neticeye bağlama arzusuna direnemiyor ve her şeyi açıklığa kavuşturacak bir suçlu seçiyor. Filmin finalindeki olayları izah etme çabası, ‘gölgesizler’i etten kemikten karakterler, yani sizin benim gibi ‘gölgeliler,’ haline getiriyor. Bu da, ‘Gölgesizler’e gölge düşürüyor. Toptaş’ın romanı, kendi karakterlerinden biri olan berberin de dediği gibi, ""hem burada, hem de çok uzaklarda"" olmak isteyen bir roman. Ümit Ünal’ın filmi ise romandaki belirsizliklerle baş edemediği ve kendini dramatik kurgu açısından bir seçim yapmak zorunda hissettiği için uzaklara kadar varamayan ve burada dizimizin dibinde duran bir film. Filmin bütününe bakıldığında romanın zeminini oluşturan puslu atmosferin izine rastlayamıyoruz. Bunun, sinema diline aktarılması güç bir yazınsal özellik olduğunu söyleyenler olacaktır ve muhtemelen haklıdırlar. Yine de bu gerçekleşmediği sürece hikayenin doğru aktarılmış sayılamayacağını düşünüyorum.",female
133,"Anne terliği “Hiç mi kızmıyor annen sana yani?” demişti ya Feriha hanım... Senede bir kez ziyaret ettiğimiz danışman pedagoğumuz yani. Benim kız da “Kızmaz ama iki kere bağırmıştı, birinde ikinci sınıftaydım. Bir de bu senenin başında ödevimi yapmamıştım ama annem haklıydı dikkatimi dağıtıyordum çok” diye yanıt vermişti.. Bilmem anlatmış mıydım size... Gözlerini şaşkınlıkla açmış “Çatışma da bir ilişki biçimidir; çatışmadan doğru yolu bulabilmeniz her zaman mümkün olmayabilir, birbirinizle bazen kavga da etmelisiniz ki gerçek duygularınız açığa çıksın” demişti Feriha hanım. *** Bir evin hem annesi hem babası olmak zor... Hem sevecen, hem otoriter olacaksın filan. Tek başına çocuk büyütenler bilirler... Öte yandan tanınmış bir ebeveyn çocuğu olmanın zorluklarını kendi küçük dünyasında mutlaka yaşıyordur. Kendimce zorlukları alt etmesini sağlayacak bir şeyler yapmaya çalışıyorum ama dünyada aslında neler olup bittiğini tam olarak bilemiyorum elbette... “Aman” diyorum “Aman çocuğum, sakın benden bir şey saklama, her şeyi anlat bana, olur mu annem...” *** Perşembe akşamı turneden döndüm... Birbirimizi çok özlemişiz. Mutfakta hem yemek yiyoruz hem de sohbet ediyoruz. “Eee anlat bakalım neler oldu ben yokken” dedim. “Büyük bir olay oldu bugün okulda” dedi. Bir konuda bir arkadaşlarını yanlış anlamışlar ve bütün sınıf birlik olup onu suçlamışlar. Birbirlerini dolduruşa getirmişler. Sonra da akşam çocukcağızın evine tek tek telefon açıp “Sen niye böyle yapıyorsun” diye laf sayıştırmışlar. Arkadaşlarının annesi de sonunda patlamış, telefonu çocuğunun elinden alıp “Evladım siz daha öğrencisiniz böyle şeylerle vakit kaybetmeyin, dersinizi çalışın bakayım” diye bunları bir güzel haşlamış. Sonra ertesi gün arkadaşlarının suçsuz olduğu çıkmış ortaya tabii. Özür dilemişler ama nafile. Çok canım sıkıldı bunu duyunca. “Çabuk arkadaşının telefonunu bul. Annesini arayacağız. Ben de, sen de özür dileyeceğiz” dedim. Süklüm püklüm kalktı, numarayı getirdi. Aradım. Karşımda haklı olarak son derece kırgın ve kızgın bir veli vardı... *** Telefonun diğer ucundaki veli çocuğunun ne kadar üzüldüğünü, ve benim bilmediğim diğer sorunları anlatırken bir aynı şey benim kızımın başına gelse ve ben turnedeyken bu iş olsa, ben evde olmasam, kızımın arkadaşı evi arasa, kızım evde ağlasa, ben uzaklarda bunu duysam çaresizlik içinde ne hissederdim diye düşündüm. Düşündükçe sinirim tepeme çıktı. Bunlar büyümüş. Adam olmuş. Gruplaşma başlamış. Daha dün süt iç, yat uyu, çıkar derken sorunlar boyut değiştirmiş. Karşımdaki veli, çocuk yetiştirme inceliklerini sıralarken, saygı, sınır, büyüklere hürmet gibi benim kendimce son derece önem verdiğim ve kendi çocuğumda eksiksiz olduğunu düşündüğüm kelimeleri sıralarken vücudumdaki kan yukarı yukarı fışkırmaya başladı. Sinirim kulağımdan fışkırmak üzereydi artık... Ağlamak üzereydim! Ve ayağımdaki terliğin elime nasıl geçtiğini, koridorun ucundan kızımın odasına nasıl uçtuğunu anlamadım vallahi! Meğer anne terliği denilen şeyin içgüdüsel bir hareket kabiliyeti varmış!!! Ben bilmiyormuşum!!! Ben de şoka girdim ama şokun büyüğünü kızım yaşadı! Odasının ortasına uçan terliğe önce şaşkınlıkla sonra gözyaşlarıyla bakarken “ama anne“ diye başladı konuşmaya “Sus” dedim “Sus!! Bana anne deme!” Aaaaaaa!!! Tarih tekkerrürden ibaretmiş hakikaten! Fırlayan anne terliğinin yanındaki cümle de aynıymış! *** Kızmak, öfkelenmek doğal... Ama saygı asla elden bırakamayacağımız bir kavram. “Bu konuda zaten bir sorun yok ki“ dedi. Peki dedim Anlaştık... Sonrasında oturup güzel güzel konuştuk. Zaten çok üzgündü. Beni üzmüş olmaktan dolayı daha da üzüldü. Ben de üzüldüm ama... Sonra çok güldük. “Anne seni hiç öyle görmemiştim. Gözlerin böyle yumurta gibi oldu ve raket gibi attın terliği” dedi. Vaktiyle bir arkadaşımın Twitter’da bana gönderdiği ve çok güldüğüm bir fotoğrafı paylaşmak istiyorum. Terlikçi anneler için! Fırlatınca geri gelsin diye... “Bumerang terlik!“ Siz de gülün, bir de çocukluğunuzu anın istedik kızımla.. Siz hiç annenizden uçan terlik yediniz mi?",female
134,"Bir Avuç Mazi’ Fügen yeni bir romana oturmaya karar verip de bana ilk söz ettiğinde Fenerbahçe parkında güneşli bir öğle sonrası yaşıyorduk. Ben kibrit patates yiyordum. Arka masamızda oturan orta yaşlı süslü kadınlar kendilerine hizmet etmekte olan garsona dünyayı dar etmekle meşguldüler... (Bu tür detayları aklımda tuta tuta asıl akılda tutmam gereken meselelerin hiçbirini tutamaz oldum da ayrı bir mesele!) Fügen tatlı sesiyle anlatmaya başlamıştı... Ben yemeyi unutmuş, çoktan anlattığı hikâyenin bir parçası olmuştum bile... *** Sonra romanı yazmaya başladı... İlk yazdığı sayfalardan gönderdi bana... New York’a uçuyordum. Kucağımda siyah bir dosya içinde Fü teyzenin (kızımın ilk uçurtması Fü teyzenin hediyesidir ve gün bugündür Fügen ailemizin Fü teyzesidir) göz nuru satırları bana eşlik ediyordu... Bir gün ben de bir roman yazabilir miydim acaba? Fügen Ünal Şen’in dili, kitapları, duygusu, ruhu, insanlığı, gazeteciliği çok sevdiğim, çok yakın bulduğum, çok canım bildiğim bir bütündür benim için... Okuduğum satırların kimisinde bu tanışıklığın, bu arkadaşlığın izleri ne çok demiştim gün de kendi kendime. Bu roman Fü’nün Rumelili ailesinin hikâyesidir aslında... *** Birkaç ay sonra yolum Girit Adası’na düştü... Şahane bir yaz akşamıydı... Çok mutluydum. Ailesi de zorunlu göçler yaşamış olan bir arkadaşımla adanın sokaklarını keşfediyorduk. Yol ikiye ayrıldı. Sokağın birinden güzel bir müzik sesi, diğerinden baygın bir yasemin kokusu geliyordu. İkisi arasında karar vermeye çalıştık. Müzik sesini seçtik. Küçücük bir dükkân çıktı karşımıza. Önüne iki masa atmışlar. Masalardan birinde dükkânın sahibi ve iki müzisyen demleniyordu. Diğerinde iki kişi yemek yiyordu. “E, hani bize masa?” dedik. Hemen, iki tabure, bir küçük sehpa çıkardılar... Kafamızı bir çevirdik ki sokağın adı Türkçe... Fügen’in henüz bitmemiş romanından söz ettim akşam... Selanik’ten İstanbul’a, İstanbul’dan Selanik’e göçe zorlanan iki ailenin hikâyesi... “Düşünsene” dedim. “Şimdi şu sokakta oturuyor olsak, bize deseler ki yarın gidiyorsunuz... Doğduğunuz, büyüdüğünüz memleketinizi bırakıyorsunuz diyorlar! Hiç bilmediğimiz bir yere zorla gönderiliyoruz. Bu masayı, bu bahçeyi, bu perdeyi, bu arkadaşı, bu denizi, bu akşamı, bütün bu anıları burada bırakıyorsunuz, hemen şimdi diyorlar. Ve yollara düşüyorsun. Bir daha da hiç dönemiyorsun...” Arkadaşım “Ben hâlâ bu korkuyla yaşıyorum, sen yaşamıyor musun” demişti bana gülerek... Sonra da göz kırparak eklemişti: “Musevilerle Kürtler arasındaki fark bu işte... Hiç düşündün mü bunu?” *** ‘Bir Avuç Mazi’ sonunda çıktı... Kitapçılarda yerini aldı... Fügen Ünal Şen’le kitabı kutlamak için birkaç gün önce buluştuk. Yorgundu... Yorgundum... Taksim’de buluştuk... Ben kahve içtim, çay... Yanımızda yaşlı bir çift tartışıyordu... Kitabımı imzaladı... Kızımın Fü teyzesi... Güzel dostum.. “Fü” dedim... “Bu kitabın ilk satırlarını bana verdiğinde New York’a gidiyordum, anımsıyor musun... Bir çıktı dosyasıydı elimde... Ben birkaç hafta içinde gidiyorum... Ve kitabının bitmiş hali eşlik edecek bana... Bu uzun göç kitabı, içimdeki uzun göçe rehberlik edecek sanırım... Umarım elime ilk aldığımda bir gün benim de bir romanım olur mu soruma ‘evet olur’ yanıtını verecek, yüreklendirecek sihir bu sayfaların arasındadır... Hayırlı olsun dostum.. Yolu açık olsun.. Selanikli Fethi Bey‘le, Alsonya’lı Bayan Mitra bana yol gösterici olsunlar dilerim...” *** Bir Avuç Mazi, Fügen Ünal Şen imzası ile Everest Yayınevi’nden çıktı. Bütün kitapçılarda! *** Hayatımızda üç yanlış bir doğruyu götürmüyor... Aslında en doğru bildiğimiz, bütün doğruları yanında götürüp, bizi kandırıyor. Asıl yanlış ise, doğruya baştan inanmak oluyor...",female
135,"Reunion’dan Mauritius’a giderken önyargılarımla yola çıktım. «Balayı adası» tamlamasıyla anılan bir yer olsa olsa turkuaz plajların olduğu, zengin ve yeni evli turistlerle dolu, beyaz kumlardan bıkınca yapılacak fazla bir şeyin bulunmadığı bir yer olabilirdi. Otelde kalacak değildim, ama Fethiye’deki gibi adım başı «English breakfast» tabelaları görmek için kilometrelerce yol gelmiş olmak istemiyordum. Dar ve virajlı yollarında ilerlerken yanıldığımı ne güzel anladım. Hint Okyanusu'nda, Madagaskar'ın doğusunda ve Hindistan'ın yaklaşık güneydoğusunda yer alan Mauritius daha önce hiç görmediğim ama biliyormuşum gibi hissettiğim bir dünyanın kapısını aralıyor. Reunion’un düzeni çok uzaklarda artık. Bana huzur veren bir düzensizlik çoğu yerde hakim. Arabalar, bisikletler, motorlar ve yayalar aynı yolu kullanıyor. Kurallar hiç yıkılmamış tabular gibi dikilmiyor karşınızda. Bir kuralı çiğneseniz karşınızdaki ne yapacağını bilmeden kalakalmıyor. Trafiğin bu haline bakacak olursak kimsenin korna çalmaması, sinirlenmemesi oldukça şaşırtıcı. Güneşin altında yalınayak bisikletini süren çocuk sanki herkesten daha mutlu. Bizim anlayamadığımız şeylerin biliyor gibi gülümsüyor. Kibarlık olsun diye, gülümsemiş olmak için değil. Sıcacık. Sırf bu çocuğun gülümsemesi için bile değer bu kadar yol kat etmeye dedirtiyor. Siz abarttığımı, kendimi bir yolculuğa kaptırdığımı düşünebilirsiniz. Sanırım ben böyle düşünürdüm. Ama bu muhteşem ada ve özellikle adanın insanları hayata bakış açınızı değiştiriyor. Her güne güneşin doğusuyla, kuş sesleriyle, deniz kokusuyla başlamanın insana kattığı ne çok şey varmış meğer. Başlarda üzerinde kimsenin yaşamadığı adanın halkı on altıncı yüzyıldan sonra buraya göçenlerin soyundan geliyor. Fransız ve İngilizler tarafından sömürge olan adaya 1833’de köleliğin kaldırılmasıyla, İngiltere Hindistan’dan köle yerine işçiler getiriyor. Bugün ada nüfusunun yarısından fazlasını Hindistan’dan göç eden bir nesil oluşturuyor. Kalan yüzdeliği ise Afrikalılar, Çinliler ve Fransız asıllılar oluşuyor. Para birimi rupi. İngilizce, Fransızca, Kreyol, Hindice, Çince ve Urdu dili konuşuluyor. Ezan sesleri, kiliseler, tapınaklar… Birbiri içine geçmiş, birbirine değen ama birbirini yıkmaya çalışmayan hayatlar, görüşler, inançlar… İster dalış ya da balık tutmak için açılın okyanusa küçük bir balıkçı teknesiyle, ister dağlara çıkın. Geleneksel pazarlarını, botanik bahçelerini gezin, müziğini keşfedin. Hint, Çin, Kreyol ve Avrupa yemeklerinin karışımlarından oluşan yemeklerini, özel baharat ve çaylarını tadın. Konserve kutularına sıkıştırılmamış, insanlardan korkmamayı onları sevmeyi öğreten huzurlu bir yaşam akıyor bu adada. Bir film izledim, bir kitap okudum hayata bakışım değişti deriz bazen hani. Ben bu adayı , bu insanları tanıdım ve hayata bakış açım değişti. Ne Avrupa soğukluğu, ne Ortadoğu bunalımı, ne Amerika baskısı… Ne ekonomik kriz, ne savaş, ne yarış… Kim olduğumuzu unutturan, insan olduğumuzu hatırlatan, gerçek olmak için çok fazla güzel, hiçbir ülkeyle kara sınırı olmayan, başka hiçbir yerde göremeyeceğiniz bir bitki örtüsünün bulunduğu, vizesiz gidebileceğiniz bir masal adası burası.",female
136,"Sürekli bir üzülme, öfkelenme duygusunun sağlıklı olmadığı açık. Farklı dünyalara açılmaktan başka çare yok; başka dünyalar da ancak sanatta var. Kitapların, müziğin, filmlerin, sergilerin dünyasında. Ben de, bir oyun, bir sergi, bir kitaptan söz etmek istiyorum bugün. -Şehir Tiyatrolarının Ümraniye Sahnesi’nde Bilgesu Erenus’un yazdığı, Hüseyin Köroğlu’nun sahneye koyduğu Arka Bahçe oyunu var. Oyun güzel, reji mükemmel, oyuncular çok iyi. Oyunun anlamı, Özgürlük Anıtıyla da simgelenen özgürlük, demokrasi söylemi ile egemen ülkelerin arka bahçesinde biriken “çöpler” arasındaki çelişkide yatıyor. Biri evin hanımı, öbürü hizmetçi olan iki kadın ve sonrasında arka bahçede ortaya çıkan halkların hayaleti ile anlatılıyor bunlar. Kadının, hayaletlerden hem korkması hem de onları sindirmek, ele geçirmek için gösterdiği gayreti, uluslararası ilişkilerin hali olarak almak hiç de yanlış olmaz. Sahneye konuş, dekor ve kareografi, oyuncular, hepsi çok iyi. Ülkede olup bitenler, Ortadoğu’daki patlamalar, Suriye meselesini düşünürken, bunların arkasındaki daha büyük resmi sanatsal bir ifadeyle görmek için bile gidilebilir. -Salvador Dali sergisi... Sergide yer alan çalışmaların çoğu küçük boy ve orijinal değil taş baskı; litofgraf. Buna karşın, epeyce kalabalık, çoğu genç geziyor sergiyi. Göze de, beyne de hitap eden resimler önünde durup yorum yaptıklarını görmek keyif verici. Çılgın bir düş gücü ile bunu resme dökebilme dehası bir araya gelmiş... Bu nedenle, hemen her birindeki metaforların anlamını çözmeye çalışmak gerekiyor. Sergi iyi bir beyin jimnastiği de olmakta. Ne yazık ki bu hafta sonu, 26 Şubat’ta bitiyor. Üç bölümde toplanmış resimler; Sürrealizmin İzleri; İlahi Komedya ve Gala ile Akşam Yemeği... Kendi adıma, nankörler, hainler, taklitçiler, hırsızlar, yalancılar, hilekarlar gibi insanları resmeden çalışmalar, insanlık hallerini anlatan bu kavramların resimde ifade bulması açısından çok etkileyici. Onlara bakarken, Dali’nin, sürrealizmden anlatmak istediklerini ifade etmek açısından çok iyi yararlandığını düşündüm. Bu gerçeküstü anlatımları yazıya dökmek zaten zor, benim dilimin yetersiz kalacağı da açık; yine de bir kaçını anlatmak için kendimi zorlayacağım. Örneğin, hainleri, arkasında bir egemen figürün yer aldığı, betonların arasına kafa gömen bir siluetle anlatmış. Hainin iğrençliği kadar bir şeyin maşası olma hali... Taklitçiler, elleri ayakları çivilenmiş, bağırsakları dışarda, bedeni de koltuk değneğiyle desteklenerek zar zor durabilen yaratıklar... Hilekarları, koca bir kayanın içinden çıkan ayaklar olarak resmetmiş; kendileri görülmeyen, ama tekmeleri hissedilen ayaklar... Devlet başlıklı resim de ilginç. Aşağıda yere kuvvetle basan çizmeli bir ayak var, yukarıda doğru amorf bir varlık, en yukarıda da renkli bir yele; bin bir dolabın döndüğü bir baş olarak düşünmek mümkün geldi bana. Gala ile Akşam Yemeği başlıklı bölümde yer alan çalışmalarda ise, abartı ve gösteriş hakim. 68 yaşında ve ünlü aşçıların tariflerinden yararlanarak yaptığı söylenen bu resimlerde, yemeğin ve sevişmenin hazzını bir araya getirilmiş; ama dünya haline göndermeler de ihmal edilmemiş. Örneğin Gece Arzuları adlı resimde, çeşitli yiyeceklerle dolu bir kadın başı (Gala) var; kadının ağzında gördüğümüz bir üfleme balona açılıyor; balonda ise insanları, orduları, savaşları, yokluğu ile koca bir dünya görüyorsunuz. Yorum kişiye bağlı; ister Gala’nın sanatçı için hazzı ve vahşetiyle tüm dünyayı temsil etiğini, ister yemeğin, ya da sevişmenin hazzı ile dünyadaki vahşetin birbiriyle olan bağlantısını, ister sanatçının ikisiyle de bağını düşünün; resim sizi düşünmeye çağırıyor. -Ve de Mine Söğüt’ün “Deli Kadın Hikayeleri.” Kitabın adı gibi, içindeki hikayeler de insanı şaşkına döndüren cinsten. Kitap da, “delirerek ölenlere “ adanmış... Çoğu ölümle bağlantılı, çoğu hayatını yaşayamayan, ya da istediklerinden başka şeylere mahkum olan kadınların hikayeleri; yaşanmamışlıktan delirerek ölmeye uzanan hikayeler. Okurken buruk, acı bir tat bıraksa da insanda, hikayelerdeki düş gücü ve anlatım zenginliğine kapılmamak olanaksız. Ölürken ezbere bildiği tam beş yüz altmış üç şarkısını doktora emanet eden kadın; evin dilini, acısını çözmüş hikaye anlatıcısı, sineklerin sevişmesini izlemeye mahkum yerinden kalkamayan çocuk, geceleri kadınların rüyalarına giren yılanlar gibi 21 hikaye... Hayır, fantastik değil, daha çok yanımızda yöremizde olup da göremediğimiz, insanlara ve yaralarına ışık tutan hikayeler.",female
137,"Ders vermekte olduğum Kıbrıs’ın güneyindeki Kıbrıs Üniversitesi Türkoloji Bölümü’nün bir Türkçe kulübü var ve her yıl bazı kültürel etkinlikler düzenleriz. Geçtiğimiz yıllarda Nedim Gürsel, Latife Tekin gibi konuklarımız oldu. Barış Pirhasan’ın katılımıyla bir filmi gösterildi. Bu yıl ise Aziz Nesin ile ilgili bir etkinlik yapılması planlandı. Komite toplantısında birden aklıma geldi: Aziz Nesin 1990’da Rum Yazarlar Birliği’nin davetlisi olarak Kıbrıs’a gelmişti. Daha çok da Türk tarafının “sıfır iletişim”politikası yüzünden iki tarafın birbiriyle iletişiminin hemen hemen yok sayıldığı karanlık günlerde. Bu tarihsel ziyaret, pek çok önemli gelişmeye vesile olmuştu. Denktaş’ın Aziz Nesin’in Larnaka havaalanından Kıbrıs’a geleceğini öğrenince öfkelenip yazdığı mektup ve daha sonra aralarında gerçekleşen yazışmanın ardından , biraz da sanırım ünlü yazarın dilinden de korkulduğu için verilen özel izin sayesinde, bir grup Kıbrıslırum yazar Aziz Nesin’le birlikte Ledra Palace barikatından Kuzeye geçmişti. Aynı şekilde Aziz Nesin’in gücü sayesinde yetkililerden izin koparılmış ve Aziz Nesin çerçevesinde düzenlenen etkinliklere katılmak üzere bir grup Kıbrıslıtürk sanatçı ve yazar da güneye geçmişti. O günlerde bunu yapabilmek bir rüya gibiydi. Aziz Nesin gelip bizi bu rüyanın içine sokmuştu. Bu ziyaret sırasında Nesin’in yanısıra Şanar Yurdatapan da beraberinde bazı Türk müzisyenlerle gelmiş ve Kıbrıslıtürk, Kıbrıslırum, Türkiyeli ve Yunanlı müzisyenlerin katılımıyla güzel bir konser gerçekleştirilmişti. İşte, Aziz Nesin etkinliğinin planlandığı sözünü ettiğim toplantıda etkinlikler sırasında Şanar’ın elinde bir kamera olduğu aklıma geldi ve yaptığı çekimleri ondan istedim. On buçuk saatlik çekim varmış. Aziz Nesin’in Kıbrıs’taki hemen hemen her anı kayıt altına alınmış.Kıbrıslıtürk ve Kıbrıslırum gazetecilerle yaptığı basın toplantısı, Yazarlar Birliği’nde yazarlarla yaptığı sohbet, Rum yazarlarla birlikte sınırı geçişi (Küçük beyaz saçlı adam önderliğinde 16 yıl sonra ilk kez gerçekleşen dokunaklı bir kavuşma anı) , Bunun ardından Saray otelde gerçekleşen kalabalık toplantı ve oradaki milliyetçileri iyice benzetmesi, radyo ve TV çekimleri, O zamanki Kıbrıslırum başkan Vasiliu ile ve onu destekleyen AKEL lideri Hristofyas ve muhalefetteki DİSİ başkanı Kleridis ile görüşmeleri, Lefkoşa ve Limasol’daki kültürel etkinlikler vs. En son bölümde uçağa VIP salonundan bindiriliyor ve veda eden Yazarlar Birliği Sekreteri Hristo Hacıpapas gözyaşlarını tutamıyor. Aziz Nesin’i geçiren uçuş görevlisinin öylesine hayran ve saygılı bir hali var ki görülmeye değer. Günlerce bu görüntüleri izledim ve bazıları beni adeta büyüledi. Orada 18 yıl önceki kendimi, arkadaşlarımın gençlik hallerini gördüm. Şimdi boşanan pek çok çift sıralar birlikte ve mutlu görünüyorlar. Sonuçta epey bir uğraş sonucunda ortaya Aziz Nesin’in şiirlerinden birinin de adı olan “Kapılar Açık Kalsın” başlıklı 20 dakikalık bir video çıktı. Bu görüntülerdeki Aziz Nesin içimi sıcaklıkla doldurdu. Samimiyetine, sözünü sakınmazlığına, cesaretine bir kez daha hayran oldum. Beni en çok etkileyen ise düşüncelerini büyük bir netlikle ve kimseye dayatmadan dile getirmesi. Yani “ben böyle düşünüyorum; siz benim gibi düşünmüyorsanız buna saygım var. Konuşuruz birbirimizi ikna edebilirsek ederiz” yaklaşımı. Videoyu izlerken 18 yıl önceki görüşlerinin bir kısmının günümüzde bile ne kadar ileri sayılabileceğini fark ettim. Bazı konulardaki görüşlerine katılmama rağmen hiç kızmadım. Sanki yaşasaymış onunla konuşabilirmişim ve onu ikna edebilirmişim duygusunu yarattı bende. Geçen Pazar, Limasol’daki E.F.A.L tiyatrosu Aziz Nesin’in “Hadi Öldürsene Canikom” oyununu Rumca çevirisiyle sahneledi. Aslında bu oyunu pek sevmem. Bir kez de şehir tiyatrosunda Olhan Alkaya’nın yönettiği versiyonunu izlemiştim ve başarılı sahneleme ve güçlü oyunculuklara rağmen cinsiyetçi yanı beni rahatsız etmişti. Yönetmen Kostas Dimitriu iki kadının rolünü erkeklere oynatmış. İlginç bir fikir ama bu oyunu grotesk ve vulgar hale getirince oyundaki yaklaşım cinsiyetçiliğin ötesinde misogenizme varmış. Aziz Nesin böyle bir oyun yazmış, videolarda bazen pek katıldığım sözler de söylemiş olmasına rağmen onu seviyorum yine de. Bir kere yüzünde bir nur, gözlerinde bir ışık var. Öyle tatlı ve içten gülümsüyor, kızıyor, üzülüyor ve seviniyor ki insan onu yalnızca sevebiliyor. Vidoyu izlemek isteyen Kıbrıslıtürk okurlar için özel not: Gösterim 2 Aralık Salı günü saat 19.30’da Weaving Mill’de Şanar Yurdatapan’ın da katılımı ve öğrencilerin dört dilde okumalarıyla gerçekleşecek. Weaving Mill Lefkonos sokağı 67-71 de. Lokmacı barikatını geçtikten sonra sola girin Bandabulya’ya doğru yürürken solda.",female
138,"Dilimiz, kültürümüz gibi vurgularda beni rahatsız eden ne diye düşünmekteyim bir süredir. Sanırım burada “bizim üstün dilimiz ve ötekilerin aşağı dilleri” ve “ bizim üstün kültürümüz ve ötekilerin aşağı kültürleri” gibi gizli anlamlar okuduğumdandır. Sorulursa bu vurguyu yapanlar bu anlamları yüklemediklerini söyleyebileceklerdir. Daha sonra gelecek soru mutlaka şöyledir: “İnsanın kendi dilini ve kültürünü sevmesinden daha doğal ne olabilir?” Milliyetçilik konusunda çok hassas olan bir grup Türkiyeli arkadaşım geçenlerde bir sofrada Türkiye Ulusal Takımı’nın maçlarında niye heyecanlandıklarını sorgulamışlardı. Ben zaman, “Mahallenin takımını tutmak gibi bu” demiştim. “Bizim mahalleyle sizin mahalle maç yapsa bizim mahalleyi mi tutacaksın? Bir defa çocukların hepsini tanıyorsun. İsimleriyle biliyorsun.” Kendi dilini sevmek de biraz böyle bir şey. Tüm sözcükler aşina. Kültür dersen, her şey anlaşılır ve tanıdık. Ayrıca çocukluğa dair belleği kışkırtıyor. Şaşırtmayan, güvenli bir alan. Ben biraz da ulus-devletler içinde yetişen ve anadilleri onların resmî ve egemen dilleri olanlardan söz ediyorum şimdi. Ulus-devletlerde evde konuşulan bir dil dışarıda tehdit nedeni olabiliyor; bu dili konuşan halka büyük acılar getirebiliyor çünkü. (Bkz. Türkiye’de Kürt halkı) Günümüzde pek çok ülkede çokkültürlü, çokdilli ortamlarda yetişen çocukların ise başka deneyimleri var. Bütün bu diller ve kültürlerin zenginliği içinde güvenle var olabiliyorlar. Yanlış olan asimile edici, aynılaştırmaya çalışan pratik. Milli devletlerin milli eğitimleri ile aktarılan, tektipleştirici anlayışlar... Kıbrıs’ta 1974’ten sonra adanın kuzey tarafının Türkleştirilmesi girişimleri: Köy ve sokak adlarının değiştirilmesi, şehir adlarının adaptasyonu (Mağusa yerine Magosa, Lefkoşa yerine Lefkoşe) Türkiye’den aktarılan yoğun nüfusla gündelik hayat pratiklerinin, sokaklarının görüntüsünün değişmesi, her yana dikilen devasa bayraklar ve militarist anıtlar ve benzeri durumlar bir tepki oluşturmuş ve bu dönemde “geçmiş sahici günler nostaljisi” ile folklora yönelinmişti. Denktaş ve folklor dernekleri arasında bir “vraga- şalvar” tartışması başlamış; Denktaş, folklor derneklerinin öne çıkardığının Rumlara ait halk dansları olduğunu iddia etmiş; dernekler günlerin popüler kavramı “Rumculuk” ile suçlanmışlardı. Pek çok ülkede gericiliğin bir simgesi haline gelmiş folklor Kıbrıs’ın döneminde bir direniş alanı olmuştu. Folklor araştırmaları, folklor alanında konferanslar bir anlamda bir “kimlik direnişine” anti-asimilasyoncu bir tepkiye dönüşmüştü. Folklor araştırmacıları da toplum gibi bölünmüştü. Bir bölümü, folklor üzerinden “Türklüğü”, Türkiye ile bağları ve benzerlikleri kanıtlamaya çalışırken bir bölümü de Kıbrıslılığa, “Ortak Vatan” ve “Ortak Kültür”e vurgu yapıyorlardı. Kıbrıslıların dilini düzeltmeye çalışanlara karşı “Kıprıslıca” bir direniş alanı haline gelmişti. Bu direnişin doruğa çıktığı zaman ise “Bu Memleket Bizim” direnişinin ve tez solan “Yasemin Devriminin” şahlandığı yıllardı. (2002-2003) Bir “melezlik” haline de işaret eden Kıbrıslılık en çok da şiir aracılığıyla kendi çıkışını yapmıştır. Dönemin şairlerinden Fikret Demirağ’ın ‘Acılı Bir Yurt İçin’ dörtlemesindeki üç kitabın (üçüncü ve dördüncü kitaplar aynı cilttedir) adları üzerinden yapılabilecek bir okuma bile bunu çok güzel açıklayabilir. Dörtlemenin birinci kitabının adı ‘Limnidi Ateşinden Bugüne’dir. Burada Limnidi Kıbrıs’ta ilk neolitik yaşamın buluntularının olduğu yere işaret etmektedir ve ulusal tarih anlatısına alternatif bir tarih tezi oluşturmaktadır. İkinci kitabın adı ‘Hüzün Ana’dır. ‘Hüzün Ana’, şairin ‘anavatan’ Türkiye’ye karşılık Kıbrıs’ı anne olarak seçmesidir. Üstelik bu anne üzerinde yaşayan ve kendisine emek veren (milliyetçi paradigmadaki kan dökme yerine) tüm insanların annesidir. Kıbrıslıtürkler ve Kıbrıslırumlar bu annenin çocukları oldukları için kardeştirler. Üçüncü ve dördüncü kitapları birleştiren cildin adı ise ‘Yalnızlık Gece Müziği ve Sırrı Dökülmüş Kökayna’dır. Burada şair, bu acılı zamandaki yalnızlığını nostaljik ve Kıbrıslı bir imge olan ‘Kökayna’ ile birleştirir. Bu kitaptaki şiirler, bölünmeyle gelen kirlenmiş yeni zamanlara bir ağıttır. ‘Dilimiz’ ve ‘Kültürümüz’ vurgularının beni niye rahatsız ettiğini aslında biliyorum. Bunların kapsamlarını şairler değil bürokratlar belirliyor ve bunları bir kimlik tahayyülü üzerinden biçimlendiriyorlar çünkü...",female
139,"Dünya’da isyanlar yaşanırken Türkiye’ye bakmak ilginç olsa gerek. Dünya toplumsal hareketlilik içinde, Türkiye’de bitmeyen bir savaş ve acı var. Dünya, sistem kavgasına giriyor yavaştan, Türkiye ise kendi derdinden başını kaldıramıyor. Ekonomisi çoktan küreselleşti ama bakış açısının, anlam dünyasının dıştan çok içine, kendine açıldığı da ortada. 2008’deki finansal kriz sonrası, “asıl krizler başka yerlerde; yanlışlıklar da yönetimde değil, sistemde, sistemin mantığında’ demek elzem oldu” diye başladığım kitapta,[1] ipten kazıktan kopmuş kapitalizmin krizlerinden önce krizleri hiç bitmeyen kalabalıkları ve durumları ortaya sermeye çalışırken, ortaya çıkan ahval depremlerden sonra isyanların geleceği de ortaya çıkıyordu. Özellikle, gelişmiş kapitalizmin gelişmekte olan ülkelerdeki “vahşi kapitalizm” karşısında, kendi ayrıcalıklarını koruma olanağı azalırken bunun faturasının güçsüz kalabalıklara çıktığı ve buralardan birşeyler bekleneceği ortadaydı. Örneğin bu ülkelerdeki aydınlar, bizim ülkemizle kıyaslanamayacak ölçüde dünyayla ilgili ve olup biteni analiz etme çabasında ve gelecekten kaygılıydılar. Bu ülkedeki halklar da daha bireyselleşmiş, haklarının bilincinde ve olup bitenin daha farkındaydılar. Bu nedenle Wall Street’i İşgal eylemi şaşırtmadı beni. Aslında çarpıklığı, adaletsizliği bu kadar meydana çıkmış bir sisteme insanların baş kaldırmasına değil, büyük çoğunluğun bu kadar adaletsizliğe baş eğmesine, bu kadar varlık içinde bu kadar yokluk yaşamaya razı olmasına şaşmak gerek. Zuccoti Park’a toplananlar ve onları Amerika’da, Avrupa’da izleyen kalabalıklar da, insanın yerine parayı, karı koyan mantığa karşı çıkarken haklı olduklarını biliyorlar; bunu bildikleri için de güçlüler. Örneğin yeni işler yarattığı için övülen ABD’de ücretli çalışanların % 25’i düşük ücretli işlerde çalışırken, bunların % 25’i de yoksulluk çizgisinin altında. Toplumun önemli bir kısmının gelecek korkusu içinde olduğu da anlaşılmakta. 2007 yazında yapılan Gallup araştırması, ABD’de durumundan memnun olanlar % 24’te kalırken, memnun olmayanların % 74’e ulaştığını göstermekte. Bu nedenle, sokağa çıkanların arkalarında şimdilik onları evlerinden, ofislerinden seyretseler de, içlerinden “bu gençler haklı” diyen ve benzer kaygıları yaşayan kalabalıklar olduğuna kuşku yok. Bu olayların Türkiye‘deki etkisi, yansıması ne olabilir diye düşünmemek de mümkün değil. Geçen akşam ABD’de ve Avrupa’daki eylemlerin tartışıldığı bir TV programında, konu bu olayların Türkiye’deki etkisine gelince ne diyeceker diye meraklandım. Konuşmacılardan biri, kendinden ve söylediğinden çok emin bir biçimde Türkiye’de halkın sokağa dökülmesinin bekenemeyeceğini söyledi. Nedeni de halinden memnun oluşuymuş! Sağlık reformu yapılmış, yoksulluk yardımları artmış vs. Bak sen! Türkiye’de halkın sokaklara dökülmesinin beklenmeyeceği söylenebilir tabii; ancak bunun nedenlerini halkın halinden memnun oluşuna bağlamak! Hadi, herkesin iyi bildiği sosyo-ekonomik koşul ve sorunları görmek de, bu konulara girmek de istemiyor diyelim. Toplumsal, tarihsel, kültürel gelişmeler de uzun iş! Yasaklar, darbeler, baskılar bir yana, yıllardır sürdürülen “sürü eğitimine” dokunmak da muhataralı. İyi de, onca yıldır yaşadığı Kürt sorunu, karşılaştığı ölümler, acılar, kayıpları düşünmek bile, hem halkın memnuniyetinden söz ederken durup düşünmeyi hem de halkın sosyal, psikolojik konumunu hesaba katmayı gerektirmiyor mu? Örneğin memnuniyetten söz edileceğine, çözülemeyen Kürt sorununun ve devam eden acıların yarattığı yılgınlık, içe kapanıklık ve öteki sorunlara ilgsizlikten söz edilse daha doğru olmaz mı? Örneğin, askeri darbeler, bitmeyen yasaklardan sonra yıllardır sürüp giden savaş ve terörle uğraşan bu ülkede insanların başını çevirip dünyada olup bitenlere bakacak hali mi var diye sorulsa daha anlamlı değil midir? Daha dün 24 bu tarafta, 21 öte tarafta olmak üzere 45 can verdik. Tüm programlar, tüm gazetelerde manşet haber. İyi de, 40 bine ulaşan can kaybının bu topluma nelere mal olduğunun idrakine varamıyor ve bunu önemsemiyorsak, ölümleri manşet yapmanın, savaşa ve teröre lanet okumanın anlamı ne? Ne demeli! Gelişmiş kapitalizmle vahşi kapitalizmin farkı gibi, gelişmiş iüke aydınıyla gelişmekte olan ülke aydını arasında bir nitelik farkı var demek. Bir tarafta, belki de doyulduğundan, artık yalnız ülke değil insan ve dünya kaygısı duyuluyor. Beri tarafta, para ve iktidar gözleri daha kamaştırdığı gibi, insana, topluma ve yeryüzüne neler olup bittiğinden kaygılanmaya da sıra gelmiyor (mu)!",female
140,"Rus hikayeci ve oyun yazarı Anton Çehov, ‘Doktor’ adlı kısa öyküsüne derin bir sessizlik içinde duyulan bir sinek vızıltısını anlatarak başlar. Taşrada yoksul bir evin yatak odasıdır burası. Yatakta bir çocuk ateşler içinde yatmaktadır. Annesi oğlunun başında sessiz sessiz gözyaşı döker. Doktor ise pencereden dışarı bakarken, umutsuz bir şekilde cama çarpıp duran sineği görür. Onunla birlikte biz de sineğin yeniden ve yeniden cama vuruşunu izleriz. Bu küçücük sahne ilk anda gereksiz gibi görünebilir. Ama bütün öyküyü anlamamızı sağlayacak detay budur aslında. Öykü açıldıkça, yatakta ölmekte olan çocuğun kendi oğlu olduğundan şüphelenen ama bundan bir türlü emin olamayan doktorun kısılmışlığını farkederiz. Odadan koşarak çıkmak istediğine hiç şüphe yoktur. Ama bu şüphe onu ömrü boyunca kovalayacak, küçük ve bunaltıcı odada yaşananlardan hiç bir zaman kaçamayacaktır. Bu açıdan, kafasını umutsuzca cama vuran sinekten hiç bir farkı yoktur aslında. Bir öykünün atmosferi işte böyle kurulur. Çehov bu meselenin feriştahıdır. Atmosfer yaratmakta üzerine yoktur. Bu becerisiyle hayranlık uyandırır insanda. Alıştığınızı, anladığınızı zannedersiniz ama sonra önünüze öyle bir sahne ile çıkar ki, her seferinde bir kez daha şaşırır kalırsınız. İyi hikayecilerin hepsi bu hassayı taşırlar. Çünkü sonsuz zamanları, sonsuz mekanları yoktur. Hepsi sınırlı bir alan içinde tek bir hikaye anlatıyor olduklarının farkındadırlar. Hiç bir fazlalık hoşgörülemez. Bunu bilirler. Onun içindir ki, laf söylemek konusunda biraz cimrice davranırlar. Ama bize anlatmadıkları şeyler, en anlattıkları kadar önemlidir. Onları bulup çıkarmak da okuyucunun işidir. Çehov’dan devraldığı mirası layıkıyla taşıyan yönetmen Nuri Bilge Ceylan da, bu anlamda hikayeciliğinin doruğuna ulaşmış. “Bir Zamanlar Anadolu’da”yı çekerken kullandığı sinema diline aşinayız elbette. Bunu daha önceki filmlerinde de gördük. Ama kendi adıma konuşmam gerekirse, onu bu kadar mahirce kullandığına ilk kez tanık oluyorum. Öyle ki, her bir detay incelikle düşünülmüş planlanmış: yalnızca imgeler değil kişiler, diyaloglar, hatta sessizlikler bile atmosferi oluşturacak (ya da güçlendirecek) şekilde düzenlenmiş. Hıncal Uluç’un “kesin atın, kimse fark etmez” diyerek veryansın ettiği yuvarlanan elma sahnesine dair Ali Arıkan “Gökten Bir Elma Düştü” başlığı altında harika bir cevap yazmış. O sahnenin nasıl filmin bütününe ışık tuttuğunu gayet güzel anlatıyor. Onun için bu ayrıntıya burada bir daha değinmeye gerek görmüyorum. Fakat en onun kadar önemli ve onun kadar uzun bir başka sahneden söz etmek isterim. Filmin ortalarına doğru bir yerde, Komiser Naci (Yılmaz Erdoğan), Savcı Nusret (Taner Birsel) ve Doktor Cemal (Muhammet Uzuner), bir cesedin nereye gömüldüğünü bulmaya çalışırken, bir ara umutsuzluğa kapılıp yanlarındaki cinayet zanlılarıyla birlikte bir köyde mola veriyorlar. Hepsi yorgun, aç ve uykusuz. Yemekten sonra kalkacakları anı beklerlerken, üzerine gecenin karanlığı çökmüş bu adamların tepesinde bir ışık beliriyor. Bir süre sonra anlıyoruz ki, bu ışık onlara çay getirmek için gelen muhtarın kızıdır. Nuri Bilge Ceylan, katilinden savcısına bütün karakterlerin bu meleksi kızın elinden çay alırkenki ifadelerini gösteriyor bize. Uzun yakın planlar bunların hepsi. Pırıl pırıl parlayan idare lambasının ışığında gördüğümüz yüzlerde ayrı birer hikaye okuyoruz. Bu gencecik kız filmdeki aydınlık tek şey, onu anlıyoruz. Her biri değişik mutsuzluklarla boğuşan bu adamlara çay değil umut dağıtıyor sanki. Oysa umut etmeyi çoktan bırakmış onlar. Bu kız unuttukları şeyleri hatırlatıyor. Hatırlamak da can acıtıyor. Hani bir şiir okurken herkes başka bir şey düşünür ya? Kimi geride bıraktığı sevgilisini, kimi toprağa verdiği bir yakınını, kimi işlediği günahları, kimi ise işlemediklerini. Bu sahne de işte öyle bir şiir gibi açıyor bütün karakterlerin ruhunu, en derin yerlerine dokunup en saklı şeyleri çıkarıyor. Hem de neredeyse hiç bir şey söylemeden yapıyor bunu. İnsan hayatta böyle tek bir sahne çekse, huzur içinde ölebilir bence. Uzunmuş kısaymış, kimin umrunda! “Bir Zamanlar Anadolu’da,”gerek hikayesi gerekse bu hikayenin aktarılış biçimi açısından sinemamızın mihenk taşı olacak filmlerden biri. Sinemayı görsel edebiyat olarak algılayanlardan olduğum için, bu filmin Türk edebiyatının da tarihi anlarından birine işaret ettiğini düşünüyorum.",female
141,"Hepimizin korkuları var. Defterde bütün sayfalara bulaşan bir mürekkep lekesi gibi kalıcı. Zaman geçtikçe azalmayan, sayfaları çevirdikçe iziyle karşılaşmadan duramadığımız bir iz. Merhemlerle iyileşmeyen, fondotenlerle saklanamayan, değişip başka şeylere dönüşmede ya da bizi terketmekte bu kadar direnen bir var. Halbuki zaman değişir, biz değişiriz, sevgilerimiz, sevdiklerimiz bile değişebilir. Yontulur egomuz. Ama korkularımız değişmez çoğu zaman. Nöbette beklerler hayatımızın bir yerlerinde. Bazılarının nedenlerini bilsek de çözümünü bulamadığımız için sonuç değişmez. Korkularımızı kabullenip onlarla yaşamayı da istemeyiz. Çünkü hayatımızın akışını engelleyebilecek kadar güçlüdürler bazen. Karanlıktan, yalnızlıktan korkan çoktur. Su, ateş, yükseklik, uçak korkusunu unutmamak lazım. Bunun yanında yalnızlıktan, kalabalıktan, insandan, hayvandan korkmak…Liste çok uzun. Yaygın olmayan daha doğrusu çok fazla dillenmeyen korkular da vardır. Aslında bizlere göre korkulara sahip olmanın bir yaşı, bir cinsiyeti vardır. Aksi yakışıkalmaz. Otuz beş yaşına gelmiş, kariyer sahibi bir adam işinden evine geldiğinde sessizlikten korktuğu için, izlemese de televizyonu açtığını, bütün gecelerini radyo açık geçirdiğini elbette rahat bir şekilde ulu orta anlatamayacağı gibi kendinden bile saklamaya çalışacaktır. “Hayaletlerden çok korkuyorum ” diyemez. Güneş doğup, sabah olduğunda onlara inanmayacaktır da zaten. Zihnimiz bize oyunlar oynar, bir huzursuzluk kaplar içimizi. İnançsız bir arkadaşımın bildiği bütün duaları okuduğu bir korku anının olduğunu biliyorum. Kendisinin bile dua bildiğini bilmediği bir Korkularımızı açıklamaktan korkarız. Korkulan başka şeyler de vardır; başkaların ne düşüneceği. Ondan da daha önemlisi aslında bizim ne düşündüğümüz. Bazı korkular geceleri sever. Bazıları sabah aydınlığında bile bizi terketmez. Çoğu başkalarına anlatılmaktan çekinilecek kadar saçmadır. Ama hepimizde ya da çok vardır. Onlar bizi küçük bir çocuk gibi yapabilir. Küçük bir çocuk gibi savunmasız, güçsüz hissettirebilir. Çocuklar yetişkinlerden çok daha cesurdur halbuki. Zihinleri böyle çirkin oyunlar oynamaz onlara, bilinçaltları kirlenmemiştir.Yorganlarının altına soktular mı kafalarını saklanabilirler korktukları şeylerden. Yetişkinlerde öyle mi? Bilinçaltımız bizimle oyunlar oynamayı, bizi küçük düşürmeyi sever.Yorgan altlarında saklanmak yetmez. İşte zamanlarda sığındığımız birşeyler, birileri hep olur. Bir insan, bir ses, bir ışık… Ama korkular oldukları yerde dururlar. Çok uzun bir liste var, saymakla bitmiyor. Geçmişimize geri dönüp yaralarımızı iyileştiremesek de, içimizde bir yolculuğa çıkıp sorunlarımızı çözemesek de istiyoruz hepimiz hepsini birer birer çöpe atmayı. Kokuşsunlar, havasızlıktan boğulsunlar oldukları yerde. Göz görmeyince gönül katlanırmış!Çöp arabasına atılıp götürülsünler, gözümüz görmesin.",female
142,"Uludere’ye gidiyorum... Taziyeye... Taziye ne işe yarar diyerek gidiyorum... 35 gencin, çocuğun ölümünü, ailenin acısını, sevdiğini yitirmeyi ne geri getirebilir ki diyerek... Bunca yıl, bunca acı, bunca kayıp neye yaradı ki diye kahrolarak... Taziyeye gidiyorum... Başım eğik... Bunca acıya karşı ne söylenebilir ki? Başınız sağolsun mu; ecel mi diyeceğim? Allah sabır versin mi diyeyim, bir hatadır oldu işte mi? Kalanlara ömür mi dileyeyim, kalanlardan özür mü? İki tarafta sonu gelmeyen ölümlerden kimde sabır kaldı ki... Kalanlara da ömür değil, tükenmeyen acıları ve korkuyu layık görmüyor muyuz? Taziyeye gidiyorum... Söylenecek sözüm yok... Sözüm yok. Ölümler ayrı, hunharlığı ayrı vicdan yakıyor... Bir de bu olanların, yıllardır devam edegelen yok saymanın, bastırmanın bir halkası oluşu var ya, kapkara bir bulut olup çöküyor üstüme. Utanıyorum... Ne diyeceğim? Yalnız Uludere mi; yalnız bu ölen 35 genç mi yürek yakan? Bugün, buna yanıyoruz. Dün, başka acılara yanmadık mi? Yarın yine başkalarına yanmayacak mıyız bu sorun çözülmedikçe? Yoksulluk, olmadı baskı, yetmedi şiddet. Yıllarca mağduriyet üstüne mağduriyet yaşayan bir halk var orada. Acıları dindirmenin, biraz teselli vermenin bile çok görüldüğü bir halk... Ne diyeceğim? Öfke, şiddet, baskı ektik yıllarca, nasıl olur da başka bir şey biçeriz diye düşünmeden... Dağları mekan eylediklerimiz de epeyce, her iki tarafta da. Normal yaşam nedir, gençlik nedir unuttular bir çoğu... Kuşak kuşak ölüme yolladık onları... Türkiye, yıllardır gören gözler, duyan kalpler için bir “yas evine” döndü mü demeliyim? Bu tarafta da bağırlar yanıyor mu demeliyim? Ölen canlar için de, kaybolan umutlar için de yaslıyız... Daha iyisini beceren bir toplum olamadığımız için de... Bize, geriye, ölenlerin sayısı ile umutsuzluk kaldığı için de yaslıyız mı demeliyim? Ekonomik göstergelerle, model ülke şamatalarından başını kaldıramayanlar görmese de, yaslı, kaygılı ve korkulu yaşayan Türkiye’den mi söz edeyim? Desem de işe yarar mı? Onlar da bana, “ne ekilen korku ve kaygıdan kimseye hayır gelir, ne de sonu gelmeyen acılarla büyüyenlerin içinde mayalanan öfkeden” demeyecekler mi? Deseler de haklı olmayacaklar mı? Sormayacaklar mı? Hani insandı en yüce varlık İslam’a göre! Hani, her şey insan içindi siyaset ve demokraside! Hukuka bakarsak, hani hakları vardı insanın ! En başta da yaşama hakkı vardı. Neredeler bunlar? Yıllardır neredeler? Ne diyeceğim? Ya, insan, kimliği, dili, kültürü, cinsiyeti, inancı, düşünceleri, hayalleri ile bir insansa, bunlar kısıtlanmadığında insan varsa, Kürtlerin davasını böyle anlamak, niye bu kadar zor diye sorarlarsa ne cevap verebilirim? Kendi dilini konuşmak, kimliğini yaşamak, kendi edebiyatını, sanatını oluşturmak, kadim kültürünü bir yerlere taşımak sevdası var Kürtlerin derlerse... Nasıl yıllar önce hep bastırılmış, sonra bir uçtan boy vermişse bugün de öyle derlerse.... Bu kavga içinde doğup büyüyen, yaşamı buradan, bunlardan öğrenen gençler var ya bu diyarlarda; bu sevda onların sevdası diye anlatırlarsa... Şiro’nun ateşi yanmış bir kere, sönmeyecek derlerse, ne demeye hakkım var? Şimdi Dersim’i, Maraş’ı konuşuyoruz. Özür dilemekten söz ediliyor, biliyorsunuz... Size de sıra gelecek mi demeliyim? 12 Eylül’den hesap sorulma başladı, merak etmeyin bir gün bunun da hesabı sorular mu diyeyim? Demeyecekler mi; bugünün acılarını dindiremedikten, bugüne özgürlük ve güven getiremedikten sonra neye yarar geçmişin hesaplarını açmak? Yarınlar bugünden yazılıyor, bilmiyor musunuz demeyecekler mi? Taziyeye gidiyorum... Bir dolu soru ve kaygıyla; bir dolu acı ve utançla... Ne diyeceğimi bilemiyorum. Ne diyeceğimi bilmiyorum ama onların beni hoşnutlukla bağırlarına basacağını biliyorum. Ülkenin bu yanında yaşayan birinin, komşu, kardeş, akraba, ya da yalnızca “hemvatandaş” olarak baş sağlığı dileklerini bağırlarına bastıkları gibi. Biliyorum, onlar bana pek bir şey sormayacaklar ama ben onların acılı yüzlerine baktıkça buruk, üzgün ve utanıyor olacağım.",female
143,"Karşıdaki kitapçıya yeni kitaplar geldi. “En çok satanlar” listesindeki kitaplar yerlerini aldı en ön sıralarda. Telefonu çaldı birkaç kere sonra aramayı ertelediği kişileri aradı. Facebook dışında ne düşündüğü, ne yaptığı, kimlerle, nerede olduğu hakkında sorular soran olmadı. Dönüp dönüp aynı şarkıları dinledi. Sinemaya yeni filmler geldi, onlara gitti. Bazen tekil, bazen çoğul… Bazen çok uyudu, bazense çok uykusuz kaldı. Sessiz sokaklardan geçti sabaha karşı. Akşam kalabalığa karıştı. Bu kış bilmiyorum son kaç yılın en soğuk kışı olacağını duyunca kendine yün bir kazak aldı. Bilmiyorum son kaç yılın en sıcak yazında gittiğinden beri sen, eskisi gibi gülemez oldu. Seni beklerken gidip saçlarını boyattı. Yine istediği rengi tutturamadı. Rus yazarlara merak saldı. Kitapta beğendiği cümleleri sana okumak için notlar aldı. O notları tutmak için de bir defter. Yün kazak, romanlar, defter ve kuaför derken çok parası kaldığını fark etti. Kalanıyla bir simit aldı. Çıtır çıtır. Sıcacık. Bir rüzgâr çıktı, bir yağmur yağdı, rimellerini akıttı. Seni beklerken arkadaşlarıyla bir sokakta oturdu. Biraz balık, biraz rakı derken sabah oldu da onların muhabbetlerine hiç doyum olmadı. Evindeki eşyaların yerlerini değiştirdi, duvarları hep boyamak istediği renge boyadı. Fotoğraflarından albümler yaptı. Seni beklerken çok bahsetti senden. Çok özledi seni. Kızdı sana çoğu zaman. Makarna yedi genellikle. Yemek yapmayı öğrenmeye heves ettiyse de bu bir hevesten öteye gidemedi. Ne soğan doğramayı, ne domatesin kabuklarını kesmeyi öğrenebildi. Ne düdüklü tenceresi oldu ne de porselen yemek takımı. Ucuz plaklar buldu küçük bir dükkanda geçen pazar nasıl mutlu, nasıl hevesle döndü eve bilemezsin. Her sabah gazetesini okudu yine, tek şekerli çayıyla. Bütün balkonunu bitkilerle, çiçeklerle doldurduğu yetmiyormuş gibi eve de ağaçlar, sarmaşıklar falan almaya başladı. Hepsine isimler koydu. Seni beklerken ağaçlar dallandı, sarmaşıklar bütün bir duvarı sardı. Gerçekten sevgiyle konuşunca daha mı hızlı ve güzel geliştiklerini anlamak için bir begonyaya sevgi sözcükleri diğerine küfürler sıraladı. Seninle ilgili ayrıntılar biriktirdi. Ve sensizlikle ilgili ayrıntılar. Bekleme salonlarındaki dergilerde başkası tarafından cevaplanmış olan testleri inceledi. Başka şehirleri gezdi, yeni insanlar tanıdı. Bazen bir için bile olsa birilerini sen sandı. Seni beklerken hep bir fazlalık, hep bir eksiklik hissetti içinde. Seni beklemeye öyle alıştı ki sen geldin mi bir gün hiç bilmedi, hiç fark etmedi.",female
144,"Melahat Geçilmez, Hepimiz Piçiz, Yort Savul, Ece Ölmedi Cehennette Yaşıyor, Dikkat Ece Çıkabilir... Dur Yolcu! Çanakale’nin Yalova köyünde Ece Ayhan adlı bir şair yatmakta! Ece Ayhan’ın artık çok özel bir mezarı var. Anıt Mezar diyemiyeceğiz çünkü “anıt’ gibi sözcükler Ece’ye yakışmaz. Mezar düzenlemesini yapan Mülkiyeliler Birliği de bu aykırı mezunları için devrimci bir pankart uygun görmüş zaten: Mülksüz Mülkiyeli Ece Ayhan Gururumuzdur. Bu mezar düzenlemesini, Ece’nin ‘Meçhul Öğrenci Anıtı’ şiirinden esinlenerek tasarımı yapan Fergül Yücel’i, Ece için sokakta gerçekleştirilen başarılı etkinliklerin dinamosu ‘Sokak Buluşmaları’ inisiyatifini ve Çanakkale’de Ece’yi geçilmez kılan Bandista grubunu lütfen Hazreti Google’a sorunuz. Bendeniz bu naçizane köşemdeki sınırlı alanımı daha çok bu güzel etkinlikte yer almış olmaktan gelen sevincime ve oralarda kanatlanan ruhumun bana verdiği esinlere ayırmak istiyorum. Geçen hafta sonu güzel bir raslantı sonucu kendimi Ece için Çanakkale sokaklarında yapılan yürüyüşte yumruklar havada ‘Melahat Geçilmez, Hepimiz Piçiz, Yort Savul, Ece Ölmedi Cehennette Yaşıyor, Dikkat Ece Çıkabilir’ vb. sloganların atıldığı muhteşem bir etkinlikte buldum. Çanakkale sokaklarında gençlerle coşan anarşist ruhum toplantının daha akademik kısmı için ayarlanan nikah salonuna sığmadı. ‘Ece buralara yakışmaz’ diyen bir gencin ardından ayaklananlarla kendimi tekrar sokaklara attım. Ece Ayhan adına Mülkiyeliler bir ödül de düşünmüşler ama bu yıl hayata geçirememişler. Bence hiç geçirmesinler, Ece başka türlü anılmalı çünkü... Nikah salonunu terk etmeden önce de söyledim. Ece’ye daha sivil etkinlikler yaraşır. James Joyce için yapılan ‘Bloomsday’ benzeri bir ‘Melahat günü’ olmalı örneğin. Bloomsday diye hep duyardım. Ne olduğunu bilmiyordum. 16 Haziran 2000’de ‘Edebiyat Ekspresi’ne (Literaturexpress 2000) katılan yüz Avrupalı yazarla ziyaret ettiğimiz Avrupa parlamentosunda parlamenterler bizi bir James Joyce şapkası ve Bloomsday kutlaması ile karşılamışlardı. Ben bilmeyenler için kısaca özetleyeyim: Bloomsday her yıl 16 Haziran’da Dublin ve başka yerlerde James Joyce için ve romanı Ulysses’deki olayları canlandırmak üzere etkinlikler yapılan bir gün. Adını Ulysses’in kahramanı Leopold Bloom’dan alıyor. 16 Haziran Joyce’un karısı Nora ile ilk çıktığı gün. Bu yüzden de şair yazar camiasının bir çeşit ‘Sevgililer Günü’ sayılmış. Sylvia Plath ve Ted Hughes da bu günde evlenmiş örneğin. Pek hayır getirmemiş olsa bile. Hafta sonu Çanakkale’de Melahat ve karanlığı süpüren Kel Hasan’ın öncülük ettiği gençler, Ece’nin ruhuna uygun bu ‘mezar kutlaması’na yaratıcılıklarını ve renklerini getirdi. Ece Ayhan şiirleri her yerdeydi. Sokaklarda, feribotta, duvar yazılamalarında... Mezarlıktaki tören Mülkiyelilerin büyük emeği ve gençlerin duygulu coşkusuyla buluşunca bir şenliğe dönüştü. Konuşmaların ardından bir genç kız çocuklukta hep ütüldüğünü anlattığı bilyelerini Ece’ye hediye etmek istediğini söyleyip mezarın üzerine koyunca ben de dayanamayıp uğurböcekli bileziğimi Ece’ye armağan ettim. Uğurböcekleri şairlerin simgesidir bence. Küçücüktürler, istese herkes onları ezebilir ama ezmezler çünkü uğurböceğinin bir anlatısı ve büyüsü vardır. Güzeliğiyle güvenliğini sağlar. Çanakkale sokaklarında gençlerle birlikte Ece Ayhan dizeleriyle slogan atarken öyle heyecanlanmışım ki pek çok hayal kurdum sokaklar üstüne. Bu gençler hep sokaklara çıksalar. Örneğin bir sabah uyansak ve gazeteler ve televizyonlar şöyle bir haber verse: ‘ Bugün Türkiye’nin dört bir yanındaki Kenan Evren caddelerinin tabelaları gençler tarafından indirildi ve yerlerine ‘Erdal Eren caddesi’ yazılı tabelalar asıldı. Polisin uzun süre kovaladığı bir grup genç bir parkta kafa çekip Can Yücel ve Ece Ayhan şiirleri okurken bulundu.’ Aynı gün BirGün gazetesinde şöyle bir haber vardır: ‘Katilin Yüzleşme Anı: 1980 darbesi sırasında pek çok gencin idamına, işkencelerde ölümüne, hapislerde sürünmesine neden olan emekli diktatör Kenan Evren, sabah kalkınca büyük bir sürprizle karşılaştı. Bahçesindeki ağacın her yanına işkencelerde ölen gençlerin fotoğrafları asılmıştı. Ağacın ortasında yağlı bir urgan sallanmaktaydı’. İşte gün günlerden ‘Melahat günü’ dür.",female
145,"İncir Reçeli’ Sanırım insanın kafasını yirmili yaşlarından otuzların ortasına dek ederinden fazla kafa kurcalıyor aşk... Anlamaya, tarif etmeye çalışırken, bir kez yaşadığımızı bir daha yaşamayacağız sanırken, her tecrübemizi bu sondur diye noktalarken geçip gidiyor zaman... Bir bakıyoruz ki bu masalda bir arpa boyu yol alamamışız aslında... Çünkü her aşkta baştan, her aşka başkasından başlıyoruz... *** ‘İncir Reçeli’ isimli filmi ne yazık ki vizyondayken değil, DVD olarak çıktıktan sonra izleyebildim... Belki de böylesi daha iyi oldu. Evimde güzel güzel ağladım. Sinirlendim. Başa döndüm. O dinlemeye doyamadığım şarkıyı keyfini çıkara çıkara birkaç kez dinledim... Hepimizin (çoğumuzun) kendimize göre en iyi bildiğimizi sandığımız bir konuyla hep ilgili, daima meraklı olması neden peki? Aşk dediğin şey hücrelerine dek birbirine ait olmayı isteyecek kadar tutkuyla sevişmekten mi yoksa hiç sevişmeden, sadece bunu tutkuyla istemekten ama yapamamaktan mı yükselir? *** Aslında filmin tartışmaya açık uçları çok. Ancak bir imkânsızlık üzerine inşa edilirse yükseliyor ya bu bina... Yazan-yöneten de sanırım kıyamamış bu imkânsızlığı bozmaya.. Filmi ne kadar sevdiğimi ya da beğendiğimi anlatmak isterken henüz izlememiş olanlar için tadını kaçırmak, sürprizini bozmak istemem. Bu yüzden öyleyken böyleydi, şu aslında şöyle olmalıydı demeyeceğim. (Zaten filmin içinde filmle ilgili “çok saçma buldum” diyeceğiniz herhangi bir cümle için can-ı gönülden atılmış bir yazar-yönetmen yumruğu hazır.) Zira filmi birlikte izlediğim arkadaşım filmle ilgili hiçbir şey okumadığı için büyük bir merakla kadının gizemini çözmeye çalışıyordu. Dolayısıyla onun için izledikleri ve bu aşkın “imkânsızlığının” nedenini öğrenmek sarsıcı oldu. (Aslında imkânsız değil ama aşkı aşk yapan da imkânsızlık dedik ya... ) İncir Reçeli’ni Aytaç Ağırlar yazmış ve yönetmiş. Sezai Paracıkoğlu ve Melike Güner bu aşk öyküsünün kahramanlarına hayat vermiş. Sezai Paracıkoğlu’nun sarhoş olup söylediği bir şarkı var... Sadece performans bile filmi neden izlemeniz gerektiğini söylüyor size... *** Filmin olmadık bir yerinde hüngür hüngür ağlamaya başladım. Arkadaşım şaşırdı kaldı. “Ne oldu“ dedi, “neden ağlıyorsun?..” Haklıydı... Çünkü kızla oğlan balık unluyorlardı. Sonra da kızartıyorlardı... Alışveriş yapmış, balıkları, rokaları, turpları elleriyle seçmiş, birlikte yıkamış, birlikte sofrayı kurmuş, birlikte ekmek dilimlemiş, yolda kedileri birlikte sevmiş, merdivenleri birlikte çıkmış, Müzeyyen hanımı birlikte dinleyerek, birlikte balık kızartıyorardı... Öyle ya ne vardı ki bunda? Bir balık kızartılıyor diye niye ağlasın ki insan? Çünkü hatırladım... Çünkü öyle iyi hatırladım ki.. Peki ya siz... Birlikte alışveriş yapmanız, kedileri sevmeniz, sokaklarda yürümeniz ve birlikte balık kızartmanız imkânsız bir aşk yaşadınız mı? Ben yaşadım... *** Yokmuş Bir varmış, bir yokmuş... Tüm masalların giriş cümlesidir. Sonra gelişir, kendiliğinden. Sonuç cümlesini ise hepimiz biliyoruz zaten. Ama ben olsam; Bir varmış diye başlar, Bir yokmuş diye bitirirdim...",female
146,"Geçtiğimiz günlerde Kıbrıs’ta gerçekleşecek bir şiir semineri ve dinletisi için İsrailli şair Amir Or’un şiirlerinin çevirileriyle uğraşıyordum. Amir de tıpkı bizim gibi çatışmalı bir coğrafyadan geliyor. Dünyada en sevdiğim şairler arasında İsrailli Yehuda Amichai’nin bulunması tevekkelli değil diye düşünürüm. Nobel için adı hep geçmiş ama alamadan ölmüştür. 1993’te Kudüs’te bir festivalde tanışmıştık ve genelde öyle olmaz ya kişiliğini de çok sevmiştim. İsrailde Yahudi ve Filistinli gençlerin devam ettiği bir ‘Helicon Şiir Okulu’ da yöneten Amir Or’un aşağıdaki şiiri beni dil ve çatışmalı toplumlarda edebiyatçıların rolü üzerine bir kez daha düşündürdü. Şiirin bir bölümü şöyle: Dil der ki: Dilden önce bir dil durur Dil lekeleridir buraya kadar saçılmış Dil der ki: İşit şimdi İşittin: İşte bir yankı Sessizliği ve sessiz olmaya çalış Kelimeleri ve konuşmaya çalış: Dilin ötesinde dil bir yaradır Içinden akıp durur dünya Dil der ki: dir, değildir, dir Edebiyatın ana malzemesi dil. Dil, ise kendi toplumsal grubumuza ilişkin kutsallıkları yaratmamızın da bir aracı ve “kutsallıklar” çatışma kültürünün en önemli ögelerinden birisi. Tarihsel bellek, toplumsal bellek hem edebiyata kaynak oluşturan bir şey hem de edebiyatın kendisi toplumsal belleğin oluşumuna katkı koyuyor. Her ulus, ulus devletin oluşma sürecinde bir tarih anlatısına ihtiyaç duyuyor. Bu tarih anlatısı genelde bizim iyiler ve haklılar, ötekilerin ise kötüler ve zalimler olduğu üzerine temelleniyor. Kendi tarih anlatımızı oluştururken seçici bir bellekle kendi işimize yarayan unsurları ayıklıyor ve ancak kurduğumuz bağlam ve kapsamı destekleyecek ayrıntılara yöneliyoruz. Her hatırlama bir unutmayı da içerir. Resmî tarih anlatıları neleri unutmamız, neleri hatırlamamız gerektiğine karar vermiştir. Unutmamız gerekenler genelde bizim tarafımızdan ötekilere yapılan kötülük, tarihimizin karanlık noktalarıdır. Edebiyatçıların bu tarih anlatıları karşısında iki farklı tutumu olabilir. Özellikle uluslaşma sürecinde bazı edebiyatçılar bu tarih anlatısının kurulmasına katkı koyabilir. Edebiyatçılar kolektif belleğin oluşturulmasında rol oynayabilir. Bu belleğin oluşturulması uluslaşma sürecinin gereklerine denk biçimde ulusun ihtiyaç duyduğu ayrıntıları içerecek, ulusu bir arada tutup kendine dair bir gurur, tarihsellik ve buna paralel bir gelecek projesini içerebilecektir. Sonuçta “tarihimiz” denilen şeyin üzerinde mutabakat kurduğumuz bazı yalanlardan başka bir şey olmadığını söylemek pek de yanlış olmaz. Edebiyatçıların bir farklı tutumu ise bu tarih anlatısına kuşkuyla bakıp derinlerde gizlenen gerçeğe bakmak. Sözlü tarihe başvurup geçmişe dair anlatıyı “ulusal bir kaygı” taşımadan yeniden kurmak olabilir. Son yıllarda Türkiye’de Orhan Pamuk ve Elif Şafak gibi yazarların böylesi bir yol izlediğini söyleyebiliriz. Azınlıklara ilişkin bellek ise onları hedef alan ulusal politika tarafından şekillendirilir. Azınlıkların bir tehlike unsuru olarak algılanması, onların ulus-devlet içinde asıl unsur olmamaları hatta, ulusal devlete karşı bir anlamda kendi bağımsızlık projeleri ya da başka bir ulus-devletle bağlantıları anlamında tehdit oluşturabilecekleri için olumsuz unsurlar içerebilecektir. Burada azınlıkların da çok masum olduğu yanılgısına kapılmamak gerekir. Onlar da baskı altında olmalarına rağmen kendi tarih anlatılarını oluşturabilecek; burada kendi mazlumiyetlerini abartırken, ötekileştirdikleri egemen ulusa karşı düşman bir anlatı geliştirebileceklerdir. Azınlıklar her ne kadar asimilasyon politikaları nedeniyle kendi dilleri ve kültürlerinden koparılmış, göç etmek zorunda kalmış olsalar da kendi belleklerini oluşturacak tersten bir milliyetçilik ve ırkçılığa sahip yazarlar da yaratabilirler. Ama bu arada bu paradigmanın dışına çıkmış mucizevi yazarlar da neden mümkün olmasın? Amir Or’un yönettiği Şiir Okulu’nda eğitim gören gençler İsrail’de en başarılı kitapları yayımlayan, ödülleri toplayan gençler olmuşlar. Filistinli ve Yahudi genç şairler olarak yaptıkları tartışmalar, birbirlerinin şiirlerinden yaptıkları çeviriler kuşkusuz ki bu konuda çok yararlı olmuştur diye düşünüyorum.",female
147,"Mesele... Ne zamandır söyleyip duruyordum. Kedi istiyorum, kedi istiyorum diye... Bir zamanlar beyaz İran kedim vardı... Pek mutluyduk. Mecburen ayrıldık. Kızım da ben de alerjik bünyeliyiz ama buna rağmen kediyle yaşamanın yollarını bulamaz mıyız acaba diye düşünmekteydim... Kızım büyüdükçe iyileşiyordu zira. Derken kızıma gelen bir hediye sepetinin içinden bembeyaz tüylü, yumurcak bir iran kedisi fırladı... İki buçuk aylık bir şey... Nasıl mırıl mırıl, nasıl sevinçli, nasıl hoplayıp zıplıyor... Böyle oyuncu kedilere, sevimli çocuklara bayılırım... Kim bayılmaz diyeceksiniz... Bir de güzel ki afacan... O koltuktan bu koltuğa, odadan bu odaya koşturup duruyor. Gören âşık oluyor... İlk üç gün şahane geçti. Dördüncü gün daha miyavlar, daha çok uyur oldu. Beşinci gün yattığı yerden kalkmıyor, mamasını pek yiyordu. Gözlerinin güzelim mavisi gitti. Zaten iki avucumun içini dolduruyordu bütün varlığı, iyice küçüldü. Sabahı zor ettik. Kaptım götürdüm veteriner hekime. İğneler, dereceler, sırada bekleyen bir köpeğin havlamaları... Evladım benim, “nerelerdeyim ben“ diye iyice korktu... Büzüştü kaldı.. Bütün halkı gözüne bakıyoruz şimdi... Ama giderek kötüleşiyor... Çok üzülüyoruz... *** Twitter’da kedimizin bir fotoğrafını paylaşmış, sonra da isim önerileri istemiştim. Çok hastalandığında götürebileceğimiz en yakın ve en güvenilir hekim sorusuna yanıt aradım aynı mecrada. “İnsanlar ölüyor bu ülkede, kediden bize ne” diye yazan da oldu “beter olur inşallah” diyen de.. Yardımcı olmak isteyen onlarca kişi de vardı öte yandan. İstanbul’un en güvenilir veteriner hekimlerini sıraladılar. Merak ettiler, sordular, ilgilendiler... Sağolsunlar... Ama “ülke gündemiye ilgilen hanım, bırak kediyi köpeği” zihniyeti var ya.. Artık sinirlendirmiyor beni... Yine de üzülüyorum hâlâ... *** Dünyanın her yerinde insanlar ölüyor. Ben de öleceğim. Dünyanın her yerinde yoksululluk var, şiddet var.. Ben de yaşadım, ben de gördüm. Dünyanın her yerinde birileri sadece makarna yiyebilirken birileri onu bile bulamıyor... Ama... Yerküre bir tek insana ait değil işte! Bir kediye, bir kuşa, bir karıncaya zerre değer vermeyenin insanlığından da şüpheliyim ben artık. Kedi sevmek, bir hayvanla, başka bir türle iletişim kurmak, onu anlamaya çalışmak, onunla birlikte yaşamaya gayret etmek nasıl ötelenebilir, nasıl küçümsenebilir anlamıyorum ki? *** Acıkırsınız... Çorba içersiniz... Tuvalete gidersiniz... Gülersiniz.. Nezle olursunuz... Sevinirsiniz... Üzülürsünüz.. Bir teselli ararsınız... Bir film izlersiniz... Bir kitap okursunuz... Bir telefon alırsınız... Güneş açar, yağmur güzel kokar, martı havalanır... Bir güzel gelir hayat gözünüze... Hayatı ciddiye almak, başka türlerin varlığına inanmak ve onları da en insan cinsi kadar önemsemekle olur... Ha... İnsan olarak kendisine benzemeyen diğer bir insanla geçinemeyenler, komşuyu öteleyenler; kediye, köpeğe yaşam hakkı da neymiş diyenler... Türkiye’nin doğusundaki her felaketi “hak edilmiş bir sonuç” olarak görenler... Onlar hayvan sevmese, insan sevse ne olur?",female
148,"İyi ki gittin! Geçen yılın ilk sabahında kötü bir haberle uyanmıştım. Sonrası da çok parlak gitmedi. Gelen günler çok şaşırtmamıştı da açıkçası... Şu anda her birimiz kendi geçmiş sayfalarımızı açıp baksak pek çoğumuz neler neler dökeriz ortaya... Mutsuzlukta eşitleniyoruz hepimiz... Hayatın adil olduğu tek basamak orası sanki değil mi? “Ben de mutluyum, sen de mutlusun hadi lunaparka gidip bir tur dönme dolaba binelim” diyene rastlanmaz ama “Senin de kafan bozuk benimki de, kalk gidip içelim, oturup efkâr dağıtalım” diyeni duymak daha olağandır sanki... *** Her neyse... Geçen yıl Osman Müftüoğlu diyeti, Prof. Temel Yılmaz diyeti, Prof. Karatay diyeti, Dr. Dukan diyetlerini tecrübe ettim. Yılın ilk yarısı sporla diğer yarısı fizik tedaviyle geçti... Öldürmeyen ama süründüren rahatsızlıklarıma yenileri eklendi. Biyoenerji, reiki, G terapi, refleksoloji, şifalı otlar, ilaçlar vs vs... Denenmemişler de denendi. Telefon rehberimde sıkı bir boşalma oldu. Neredeyse bütün bir yazı evden hiç çıkmadan geçirdim. Ev taşıdım. Kendimi taşlama işinde kimseye fırsat vermedim. Gözlerim çok güzel şeyler görmedi, kulaklarım çok güzel sözler duymadı... Cenaze evlerinde, deprem sokaklarında, adliyelerde, kimsesiz kalmış çocukların yüzünde iyi şeyler görebilmek, duyabilmek zordur nitekim... Bir sabah umutla, bir sabah bıkkınlıkla uyandım. Ama çoğunlukla bıkkındım. Galiba hepimizin kendimizi çok hırpaladığımız bir yıldı. 2011 bana 39 yıl boyunca yaşadığım her şeyi bir kez daha, bir kez daha yaşattı. Beni hep kararsız bırakan... Hep soru işareti dolu bir yıldı... *** Ne zaman birine güvenmeye meyletsem... Hayatımın hep “onlarla” dolu olduğunu gördüm... Bu yıl da gördüm evet. Tam kendimi bırakırken aslında aynı yerde olmadığımızı dehşet içinde fark ettiğim, kafamı öte yana küskünlükle çevirdiğimde omzumu dürten; derdimle, korkularımla, ayıplarımla dolu çantayı her açtığımda benden kaçan, gösterdiği iyiliğe teslim olduğumda zalimleşen, tutarsızlığına isyan ettiğimde mazluma dönüşen, varlığına en çok ihtiyacım olduğunda gelmeyen, beklenmedik anda kapımı çalıp mutlaka ama mutlaka en beklenmedik anda kalkıp gidenlerle doluydu yani... Hep bir belkiyle, hep iyi ve bereketli, huzurlu, güven dolu bir gelecek için elim kalbimde, kulağım kirişte bekleten, uzun uzun bekleten bir yıl oldu... Kadınlı erkekli hayal kırıklığı yaşatanlarla, beni kendimden, yaşadıklarımdan, sezgilerimden, gözlemlerimden şüpheye düşürenlerle dolu bir yıl... *** Peki bir insan neden mütemadiyen aynı sınavdan geçer? Kaç yaşında olursa olsun, neden iyilik karşısında çocuklaşır? Ve neden bütün yalancı kadın ve erkekler birer melekmiş gibi görünürler? Neden? 2011’den kurtulduğuma mutluyum. Ama aynı dersleri sürekli gözüme soktuğuna göre öğrenemediğim bir şey var... “Aldın mı dersini ha, aldın mı” diyerek kendimi delik deşik etim ama hâlâ olmadı. Acaba karşımdakileri mi delik deşik etmeliydim? Gelen gideni aratmasın! 2012’den çok umutluyum. Üç senedir bu yılı bekliyorum. Ve gerçekten ben deliyim... Ben böyle yazılar yazdıkça internet âleminde yazıları ışık hızıyla yayan ve “işte ben de aynen böyle hissediyorum” diyen büyük kalabalığa bakılırsa pek akıllı da kalmadı galiba dışarıda... Peki... Biz bu kadar kalabalıksak dostlar... “Onlar”a karşı birleşsek ya? Gönlünüzden ne geçiyorsa... Dilerim karşılık bulsun... ***** Hatırlamıyor musun? Daha önce de bahsetmiştim. Güzeller güzeli bir ses ve şahane bir yüz... Adı Adele... Ülkemizde de hayli popüler bugünlerde... Bir şarkısı var... Yağmura, gri havaya, kalabalık insan selinin içinde yürürken, adımlara ve dağınık kalbin ritmine eşliği pek hoş... Şarkının adı: “Don’t you remember”... Diyor ki şarkının içinde bir yerlerde “Sık sık nerede hata yaptığımı düşünüyorum, yaptığımdan daha fazlasını, bildiğimden daha azını... Ama karasız bir kalbe ve acıya sahip olduğumu biliyorum.. Ve meraklı gözlere (...) ama beni neden sevdiğini hatırlamıyor musun?” *** Arkadaşımla oturuyorduk. Masada minik pembe bir orkide vardı. Dibinde de kurumuş bir yaprak... Kurumuş yaprağı eline aldı. Pembe orkidenin narin çiçeğini tutarak “bak bu sensin” dedi bana. Sonra elindeki kuru yaprağı gözüme doğru uzatarak “Ama kendine böyleymiş gibi muamele ediyorsun. Allah aşkına yapma şunu!” Hak verdim... Hak verdim vermesine de... Tersini yapmayı unutmuşum ben... Çiçeklerimi sulamayı, sevdiklerimi göklerde yaşatmayı biliyorum da... Kendimi sevmek konusunda hayli beceriksizleşmişim... *** Bugünkü diğer yazımda “Ben deliyim ama bana eşlik edenlerin sayısı da hayli değil” demiştim ya... Bana bu örneği veren arkadaşım kendisine farklı mı davranıyor sanıyorsunuz? Birkaç ay önce benzer bir konuşmayı ben yapıyordum onunla... Birini severken, insanlarla iyi ilişkiler kurmaya çalışırken kendimizden vazgeçmekten, kendimizi değersizleştirmekten nasıl kurtulacağız beyler bayanlar? Sen biriciksin, sen iyisin, hoşsun derken kendimizi nasıl koruyacağız? Hakikaten hepinize soruyorum... Nasıl olacak bu iş? Önce biz unutunca kendi değerimizi karşımızdaki hiç hatırlamaz oluyor zira... “Sıradan, çantada keklik, nasılsa hep burada, şuracıkta duran bir nesneye” dönüşüveriyoruz... *** Pencereden yılın ilk yağmurunu izlerken, bu şarkıyı dinliyordum... Ben bile hatırlamıyorsam karşımdakilerin beni başlangıçta neden sevdiğini; kendim unutuyor, unutturuyorsam eğer... Başıma gelenlere şaşırmamalıyım... Karşımızdakinin gözünde sıradanlaştığımızda başlıyor eskimeye bir şeyler... Işte zaman ödenen bedellerin acısı geçiyor ve eskiyor sevgiler... *** Mutsuzluğunuza neden olanlar bir süre sonra mutsuz olduğunuz için kaçarlar sizden bilirsiniz... Kendilerini kötü hissederler yanınızda... Eğer bir sevgiliyse bu... Bir gün bir bakıyorsunuz birileriyle “masum” bir kahve içip “masumca” dertleşiyor... “Özel” değil, “mesleki” filan oluyor bu dertleşmeler... Bir bakıyorsunuz, iki saatlik bir sohbeti kocaman güzel bir gün olarak değerlendirip güzel gün için bir başkasına “özel” olarak teşekkür ediyor... Bir bakıyorsunuz bir başkasının neden onu arayıp sormadığını “özel” olarak merak eder olmuş... Bir bakıyorsunuz size ne yalan söylerse söylesin, sizin ikna olmaya hazır olduğunuzu bildiğinden pek de iplemez oluyor sizi, azarlayabiliyor, hatta şaşkınlık verici hırçınlıklar başlıyor... Telefon ve bilgisayar bağımlısı parmaklarıyla uyanır uyanmaz ekranı daima masaya ters bırakılan telefonlara sarılan ve kimden geldiği hiçbir önem taşımayan her övgüye açık biri duruyor yanınızda... Sonra... Sizin yanınızda canı sıkılıyor, mutsuz, huzursuz, hasta birine dönüşüyor... Eğer yakın bir arkadaşsa bu... Aile bireyi ya da eşse... Hiç fark etmiyor... Hep aynı, hep aynı... Bir bakıyorsunuz ki hepsi kendi eseri olan mutsuzluğunuza tahammül edemiyor... *** Sizi neden sevdiklerini anımsamak... Belki bir teselli olabilirdi... Ama gel gör ki beni neden sevdiklerini anımsayamıyorum... Üstelik daha da kötüsü, onları neden sevdiğimi de anımsayamıyorum... Zihin koruma programı olsa gerek bu!",female
149,"Geç uyumak, herkesin çalıştığı bir dönemde tatilde olup tek başına ne yapacağını bilememek gibidir bazen. Herkes sevgilisiyleyken yalnız olmak, bütün çiftlerin öpüştüğü bir vakit gözlerinizi kaçıracak bir yer aramak gibidir. Engin şimdilik sevgilisi olmayan, bütün çiftlerin yanında kendini hep kendiyle bulan ve bir süredir sürekli geç yatan, geç kalkan bir adam. Geç uyanan biri gizli bir vicdan azabı çeker ve herkesten çok sonra uyandığı için zaman zaman tembel muamelesi görür. Engin gibi. Pişmanlıktır geç uyanmak. Kasvetli pazar günüyle yarışır derecede sinir bozucudur bazen. Haberleri herkesten sonra takip etmektir. Okunmuş bir gazeteyi okumak zorunda kalmaktır. Geç uyanmak bir yere ya da bir şeylere geç kalmış hissettirse de kendini, 12 buçukta uyanmak için kurmuş olsa da saatini yine de istediği saatte uyanmayı başaramaz. Başkaları öğle yemeklerini bitirmişken kahvaltı eder. Sütsüz bir kahveye kahvaltı der. Telefon açanlara «şimdi uyandım» demeye utandığından yalanlar sıralar. Gece, herkes uyurken uyanık olmak da ayrı bir ayıp gibidir. Birini arayacak olsa «bu saatte…» diye başlayan cümleler kurarlar. Bazen içlerinden, bazen dışlarından. Herkesin uyuduğu zamanlarda kurulan cümleler sarhoş adam saçmalaması muamelesi görmekten kurtulamaz. Engin böyledir. Geceyi kucaklar, güne geç kalır. Herkesin işe gittiği saatte uyumaya gider. «Kendilerine yabancılaşan metropol insanları» olarak anılan kimselerden ne kadar kaçarsa kadar huzurlu yaşar. Anlamasalar da, erken uyanmak kadar sorumluluk ister geç uyumak. Bütün sokaklar ıssızlaşınca, kafeler boşalınca, televizyonlar kapanınca, sesler kesilince, bütün bir şehir uyuyorken, hırsızlar ve bütün kötü adamlar evlerinden çıkmışken, bir sokak ortasında, bir deniz kıyısında ya da bir pencere kenarında insan kendinden çok daha önemli şeyleri düşünür. Geç uyumak düşünmek demektir. Kendine dönmek en çok cesaret isteyen şey belki de. En doğru sandıklarımızı yıkmak. Renklerin değişmesi. Ne tütününün tadı aynı olur saatlerde ne şarkıların sesi. Yüzeyden gördüğümüz şeylerin su altında nasıl göründüklerini keşfetmek gibi olur bazen gecenin tadı bazense daha heyecanlı ve daha keyifsiz. Geceyle gündüz bir olmaz. Engin iyi bilir. Gece denize girmek nasıl bambaşkaysa bir öğle vakti denize girmekten, yaşamak da öyledir günün iki ayrı dilimini. Bütün gece yazar Engin, gündüz gözüyle okuyunca beğenmeyip çöpe atar. Şimdilik hayatındaki en belirli olan şey belirsizlik olsa da, geceleri kucaklayıp gündüzleri kovalasa da, düğümlerde kaybolsa da, zaman uyurken akıp geçse de, hayatının aşkı belki de gündüzleri yaşasa da, şimdilik Engin için hayat böyle. Yazması gerekenleri bitirdiği gün belki da «normal» bir hayat sürecek. «Vakitli» uyuyacak, «vakitli» uyanacak, erken kalkıp yol alacak. Ama şimdilik ve süresini kendisinin de bilmediği bir zaman dilimi boyunca sesler ve yüzler her zaman karanlıkta belirecekler onun hayatında. Ve hep bizim bilmediğimiz bir sırrı hep tek başına yaşayacak.",female
150,"İstedikleri kadar küçümsesinler. Bir masum merak her yıl içimizi kaplıyor. Aptalca buluyoruz kimi zaman içimizdeki heyecanı ama yine de yeni olandan medet ummaktan kendimizi alamıyoruz. Gün geliyor gözümüz arkada kalıyor, gün geliyor hiç bakmadan geriye, koşarak gidesimiz geliyor. Biz bunu hep yapıyoruz. Eski halimizi, eski evimizi, eski eşyalarımızı, eski kokuları, eski sevgilileri, eski zamanları özlediğimiz oluyor. Ama öyle zamanlar geliyor ki eskicide kalsın diyoruz artık eskiler, yenilere koşuyoruz. Bugünümüz çoğu zaman ilgisiz bir çocuk gibi. Eski halimizi özlemeden, yarın nasıl olacağımızla ilgilenmeden bugünkü halimize sarılmak fikri hiç de fena değil aslında. Yeni yılla istemediğimiz her şeyden kurtulacağımızı, hoşlanmadığımız şeylerden sıyrılacağımızı hayal etmek ne kadar güzel olsa da biz değişmeden yılların, pazartesilerin ve dünyanın değişmesini beklemek bir kadar da budala işi. Burcumun üstünde dolaşan yıldızlar parlayacak mı, yılın ilk karı ne zaman düşecek benim olduğum yerlerdeki bulutlardan, ilk bombası hangi topraklara düşecek, dinleyeceğim ilk şarkı hangisi olacak, bu yılı geçen yıldan farklı ne kılacak, nerelere sürüklenecek işim, aşkım, hayatım? Böyle işte bazen saçmasapan bazen önemli sorular soracağız kendimize. Cevabını bilmediğimiz, cevap anahtarına çaktırmadan bakmanın mümkün olmadığı soruları merak edeceğiz en çok. Bitiremediğimiz bulmacalar kadar sinir bozucu, bitirdiklerimiz kadar gurur verici olacak bazen hayat. Umarım kazanacağız. İstemesek de kaybedeceğiz. Güleceğiz, ağlayacağız, sivilcelerimiz çıkacak, kırışıklıklarımız derinleşecek, yeni yazarlar, şarkılar keşfedeceğiz, yeni insanlar tanıyacağız, affedip, unutacağız, ilkelleşeceğiz bazen, hayaller kuracağız, hayaller yıkacağız belki, hatalar yapacağız, pişmanlıklar duyacağız, özleyeceğiz, yeni ayakkabılar ayaklarımızı acıtacak, yollara düşeceğiz, planlar yapacağız, planlarımız bozulacak… Hayat yine bildiği gibi akacak bu yıl da. Biz bildiğimiz gibi yaşayacağız. Daha kardeşçe, daha özgür bir yıl , bir hayat yaşamayı hayal edeceğiz. Ve bir yıl daha pılını pırtını topladı gitti işte. Gelen gideni aratmasın. Baharlar yazlara çıksın. İçimizdeki güzellikleri katletmediğimiz, ve umutlarımızın vurulmadığı bir yıl olsun… Dilerim olsun..",female
151,"Üçünden başka? Hafta sonu bir haber vardı Milliyet’te. “Negatif ilişkiler ve arkadaşlık hasta ediyor. Dengeli bir diyet, dinlenme kadar önemli” diyordu. Twitter’da paylaştım bu haberi. Bir hayli hak veren, destek olduğu gibi karşı çıkanlar da oldu. Bir erkek, “kadınların dünya tarihi boyunca diyet ve ilişkilerle derdi bitmedi, siz de yaza yaza tüketemediniz” gibi bir yorum yapmış... Hem haklı, hem haksız... Her gün aynı gazeteyi okumaktan durmaksızın şikâyetçi olan biri olarak her gün aynı yazıyı yazma hastalığına yakalanmak ne kadar hazin bir son düşünsenize! Hem kendini tekrar etmeyeceksin hem senden bekleneni vereceksin. Hem tekdüze olmayacaksın hem alışkanlıkları bozmayacaksın. Hem yeni nesli yakalayacaksın hem alışmış, aşmış olanları bıktırmayacaksın... Ah, ah... *** “Ne yazacaksın” diye soruyor yakınlarım bazen. “Bilmiyorum” diyorum bezgin bezgin. Eğer gün hazırlık yoksa, perişanız demektir... Hep bir ağızdan başlıyorlar... “Kar yağıyor, yollar tıkandı, İstanbul tafiği, kar her şeyin üzerini kapadı, sahte bir beyazlık, eridiğinde her şey yine...” diye bir öneri getiriyorlar... “Geçin onları geçin, en dört kere yazmışımdır” diyorum. “Sevgililer Günü geliyor, kapitalizmin sömürüsü...” diyecek oluyorlar.. “Heyyyyt sinirlendirmeyin beni on Sevgililer Günü geçti şunca yıldır, kapitali mi kaldı bunun” diye gözümü deviriyorum. “Korsan kitap ve DVD için el ele yazsan” diyorlar... “Kimin elini tutucam pardon?” diyorum. “Sokak hayvanları için bir kap su peki...” diye soruyorlar ürkek ürkek. “Yazdım onu bir kere hem konu Ömür Gedik’in” diyorum. “Futbolda ceza kadın ve çocukla olmaz yaz” diyor içlerinden biri. “Bir sütunda kaç kez yazayım bu cümleyi? Yetmiş kez yazsam olur mu?” diye yanıt veriyorum sinirle. “İyi canım, ne yazarsan yaz, yardımcı olmak istedik sana şurada” diyorlar sonunda. “Biliyorum..... çoooohhhhmutsuzummmm....” diyorum halıların üzerine serilerek. *** Bazen bakıyorum aynaya... “Kardeşim ya” diyorum “sen de yani her gün aynı her gün aynı...” Aynadaki gülüyor bana. “Sen de ilahi.. Postacıya niye her gün posta getiriyorsun diye fırça atar gibisin. Ne getirsin posta yerine pasta mı? Benim adım Hıdır, elimden gelen budur!” diyor. “Seni şakacı” diyorum... Yazı masamın başına oturuyorum. Kaç yaşıma gelirsem geleyim. Aynaya baktığım her sabah hâlâ kendini güzel, iyi görmek isteyen, gördüğünden memnun değilse görüntüden ve kendisinden kaçan, sevilmekle ilgili derdi bitmeyen, kendi kendine konuşan, konuşmakla kalmayan, bunları üstelik bir de yazan, yazdıklarını kalabalıkla paylaşan, paylaştıkları giderek ülke geneline yayılan, yayıldıkça “fikrini” bulaştıran bir deliyim.. *** Bazılarına acı haberim var: Yaşadıkça... Birkaç şey hiç eskimeyecek. Ne zaman gazetene bunları koysan, tiraj yapacaksın mesela. Yeni diyetleri, ikili ilişkileri ve menopozla ilgili bilgileri! Konuştukça konuşacaksın: İhanet ve aşk ve başarıyı... Tüketmeye doyamayacaksın seks, yemek ve parayı... Yaşadığımız şu üçünden ibaret değil mi: Doğum, düğün, cenaze... Hayat tekrar ediyor kendisini... Üçünden başka ne yazıyoruz ki sahi?",female
152,"Partilerden, toplaşmalardan, kalabalık yemeklerden korkarım. Buluşmalarda sayı üç dört kişiyi geçtiği zaman sersemleyen, her eğlentiden sonra eve gidip saklanarak yeniden insan içine çıkmak için gereken gücü toplamaya çalışan biri için kalabalık bir partiyi hayal etmek bile yorucudur. Yılbaşı eğlenilmesi gereken gecelerin başında gelir. Ondan özellikle çekinirim. Ne yılbaşı gecelerim var, hepsi unutulsalar yeridir. Herhalde en güzeli, lisedeyken gitmeyi çok istememe rağmen kaçırdığım yeni yıl partisiydi. O partiyi zihnimde öyle allayıp pullamışım ki, bir tek ondan vazgeçemiyorum. Diğerleri ise hep aynı: yorgunluktan çocuk odalarında uyuyakaldığım ya da kuytu bir köşede gizlenip sigara içerek dakikaları saydığım hepsi birbirine benzeyen geceler. Geçen hafta bir yılbaşı partisine davet edildiğimizde, bütün bunları hatırlayarak endişeyle titredim. Eyvah, dedim kendi kendime, yine bir köşede huysuz huysuz duracağım, yanlış insanlarla konuşmaya çalışacağım, birileri sarhoş olup üzerime içkisini boca edecek, ya da daha kötüsü ben aynısını bir başkasına yapacağım. Fakat reddetmek mümkün değildi. Söylene söylene parti evine doğru yürürken, en azından bu kez hayalkırıklığı olmayacak, diye düşündüm, çünkü neyle karşılaşacağımı biliyorum. Yanılmamışım. Hep aynı küçük konuşmalar, ‘ne iş yapıyorsunuz’lar, ‘elbisenize bayıldım’lar, tabağını ikinci kez doldurmalar, buna dair şakalar yapmalar, tatlı ortaya çıkınca atılan çığlıklar, evsahibine övgüler, tabak çanak şıkırtıları, gitgide yükselen sesler, ‘birisi müzik koysun’lar, ‘halıyı kaldıralım’lar… Bir süre diğer konuklar arasında dolaşıp konuşulanları dinledikten sonra, onlara katılmanın olanaksızlığına ikna olup bir köşeye çekildim. Azcık sağa sola bakındım. Sonra yanıbaşımdaki kitaplığa gözüm ilişti. Bir de farkettim ki, orada eski bir dostum duruyordu. Biraz yıpranmış, biraz yaşlanmış, üstü başı hırpalanmış, ama tanınmayacak halde değil. İşte eski günlerden bildiğim sevdiğim, senelerce çantamda taşıdığım Pablo Neruda. Yabancı bir sürü kitabın arasına sıkışıp kalmış. İncecik ve zarif. Etrafa şöyle bir göz attım, kimse yokluğumu farketmemiş gibi görünüyordu. Herkes konuşmaya dalmış içkilerini yudumluyor, yemek odasından gelen sesler arada bir kahkahalarla bölünüyordu. Kitabı yerinden oynattım. Kolayca sıyrılıp geldi elime. Bir süre sevinçle avcumda tuttum onu. Farklı bir baskıydı bu. Ama oydu işte: “20 Aşk Şiiri ve Umutsuz Bir Şarkı.” Hangi sırada hangi şiirin beni karşılayacağını bilmenin rahatlığıyla okumaya başladım. Aslında şiirden çok anlamam ben. Aşk şiirlerine de özel bir düşkünlüğüm yoktur. Hatta bir çoğunu sıkıcı ve yavan bulurum. Ama Neruda başkadır. Daha ilk sayfadan beni ele geçirdi yine. Yirminci şiire gelene kadar durmadım. Kitabı tanıyanlar, bu son şiirin benim diyen şiir düşmanını bile dize getirebilecek kadar dokunaklı bir ayrılık hikayesi olduğunu bilir. “Bu gece en hüzünlü şiiri yazabilirim,” diye başlar Neruda “sevdim ben onu, da beni sevdi bir ara.” “Bir ara sevmek” nasıl bir şeydir acaba diye düşündüm. Bir bile ayrı kalmaya dayanamazken, bir gün nasıl olup da yürüyüp gidebiliyorduk? Aynı insan olmaktan vazgeçiyorduk belki. Sevdiğimiz birini geride bırakmaya karar verdiğimizde, başka biri olmaya razı oluyorduk aslında. Yalnızca onun gözünde değil. Kendimiz için de başka biri oluyorduk artık. “Aynı gece ağartıyor aynı ağaçları/bizler, ah, zamanki bizler değiliz ama,” diyordu Neruda. Geride bıraktığım senelere bir de buradan baktım. Arkada kalan kırık kalplerden olduğum zamanları hatırladığım gibi, kabuklulardan biri haline geldiğim ve arkama bakmadan yürüyüp gittiğim anları da düşündüm. Her dönemeçte başka bir ben duruyordu. Hiç biri bana benzemiyordu. Çünkü bütün gücümü onları unutmak için harcamıştım. Yine şiire döndüm. O meşhur dize sayfanın sonuna yakın bir yerden bana bakıyordu: es corto el amor, es largo el olvido (ne uzundur unutuş, ah ne kısadır sevda). Bu kadar basit bir şekilde dile getirildiği için mi, yoksa tamamen doğru olduğu için mi bilmiyorum, her zamanki gibi yerini buldu. Salondan beni çağırdılar. Kitabı kapatıp kalktım. Aklımda Neruda’nın şiiri kalabalığa karıştım.",female
153,"Can Yayınları tarafından düzenlenen Erdal Öz Edebiyat Ödülü bu yıl romancı İhsan Oktay Anar’a verilecek. Doğan Hızlan, Cevat Çapan, Jale Parla, Nüket Esen, Semih Gümüş ve Enis Batur’dan oluşan Seçici Kurul’un gerekçesi şöyle: “Edebiyatımıza kazandırdığı birbirinden önemli romanları, bu romanlarda ortaya koyduğu özgün üslubu nedeniyle ödüle layık görülmüştür.” Bu gerekçeye katılmamak mümkün değil. İhsan Oktay Anar çok iyi bir yazar. En iyilerden biri. Ben bazen, kendine başka bir uğraş bulur da yazmayı bırakıverir diye korkuyorum mesela. Öyle ki, tanış olsak arada bir yoklayıp bakalım yazıyor mu diye kontrol edeceğim. İlk okuduğumda, keskin zekâsı, mizah duygusu ve sonu gelmeyen göndermeleri yüzünden ‘vurdukça açılan’ metinleriyle, bana Umberto Eco’yu hatırlatmıştı. Üstelik Eco ile aynı entelektüel zaafları taşıyordu: Gösterişli bir dille yazıyor ve tarihten felsefeye, denizcilikten müziğe herhangi bir konuda bilgisini göstermekten hiç çekinmiyordu. Ama Eco gibi Anar’ı da sevmeye dünden hazırdım çünkü yazdıklarını okumak bana büyük keyif veriyordu. Üstelik başta kendisi olmak üzere her şeyle dalga geçebildiğine göre, anlaşılan öyle kasıntı biri falan değildi ve kitaplarını yazarken pek eğleniyordu. Bütün bunlar bir yana, Anar’ı benim gözümde benzersiz kılan ve ona gıptayla karışık bir hayranlık duymama neden olan bir başka şey vardı: Sınır tanımazmış gibi görünen ve insanı her romanında bir kez daha ağzı açık bırakan müthiş bir hayalgücü. Hayalgücü, her yazarın elinde başka bir renk alır. Hepsi onu eserin başka bir yönünü kuvvetlendirmek için kullanır. Modern roman karakterlerin iç dünyasına odaklanırken, post-modern roman kurguyla daha çok ilgilenir mesela: aynı sebeple, Oğuz Atay’ın düşgücü karakterlerinin zihnini okuyucuya açmaya konsantre olmuşken, İhsan Oktay Anar’ın imgelemi insanın aklından çıkmayan durumlar yaratmaya odaklanır genellikle. Karakterleri de durumlarla bağlantılı oldukları ölçüde hatırlarız. ‘Efrasiyabın Hikâyeleri’nden biri olan ‘Güneşli Günler’deki vampir müdürü hikâyenin geçtiği 50’li yılların taşrasındaki klostrofobik atmosferden bağımsız düşünmek mümkün müdür mesela? Eski Ahit’i bilmeden ‘Amat’taki Kırbaç Süleyman Efendi’yi, Yeni Ahit’e geri dönmeden ‘Suskunlar’daki Zahir’i tanıyabilir miyiz? Hele hele Bünyamin’in kendisinin de içinde bir karakter olarak bulunduğu kitabı koynunda gezdirip arada bir okuduğunu düşünmeden ‘Puslu Kıtalar Atlası’nı anlayabilir miyiz? İhsan Oktay Anar, romanlarının tümünde, enerjisinin çoğunu birbirinin içine geçen hikayeler anlatarak kurgusal açıdan karmaşık bir yapı inşa etmeye harcar. Bunu yalnızca bir ‘şıklık’ olsun diye yapmaz elbette. Bu tercih boşuna değildir ve romanın gidişatına dair bir anlam taşır: modernist roman kendine dair düşünen karakterlerle uğraşırken, post-modern roman doğrudan kendine (yani edebiyatın kendisine) dair düşünmektedir. Bu tutum en çok ‘Puslu Kıtalar Atlası’nda Uzun İhsan Efendi’nin Rendekâr’la hesaplaşmasında ortaya çıkar: “Kendi kendine, ‘düş görüyorum’ dedi, ‘düş gördüğümden şüphe edemem. Düş görüyorum, öyleyse ben varım. Varım ama ben kimim?’” Öznenin dağılıp parçalara ayrıldığı post-modern romanın, felsefesini özneyi esas alarak oluşturan Descartes’a atacağı gol tabii ki bu olacaktır. Rendekâr (bu isim biraz da ‘sahtekâr’ gibi de tınlıyor aslında) düşünüyor olmasından varolduğu sonucunu çıkarır. Uzun İhsan Efendi de düşünür taşınır, da sonunda varolduğuna kanaat getirir ama kim olduğuna dair bir fikri yoktur: “Galata’da, yelkenci hanı bitişiğinde ikamet eden Uzun İhsan Efendi mi, yoksa bugünden tam üç yüz sekiz yıl sonra, sözgelimi İzmir’de oturan mahzun ve şaşkın adam mı? Hangimiz düş ve hangimiz gerçek?” Vladimir Nabokov, 1948-52 yılları arasında Cornell Üniversitesi’nde verdiği derslerin notlarından oluşan ‘Edebiyat Dersleri’ adlı kitabının önsözünde, edebiyatın çıkış noktasına dair bir tahminde bulunur: Edebiyat, bir taş devri çobanının ‘İmdat, kurt var’ diye bağırarak vadiden aşağı doğru koştuğu ve gerçekten gri çirkin bir kurt tarafından kovalandığı gün başlamamıştır: Edebiyat, aynı oğlanın etrafta kurt falan yokken ‘kurt var’ diye bağırdığı gün ortaya çıkmıştır. Kurt yokken onu hayal edenin, kendisini sonunda gerçek bir kurdun midesine bulması ise tamamen tali bir meseledir, Nabokov’a göre. Yalancı çobanın hikayesinin bu tarafıyla hiç ilgilenmez o. Mühim olan çobanın hayalgücüdür. Çünkü olmadan edebiyattan söz edemeyiz. İhsan Oktay Anar da, Nabokov gibi, düşten yana taraf alır. Hikâyelerini gerçek-kurgu ilişkisi üzerine kurarak edebiyatın temel meselesini romanının meselesi haline getirirken bize söylemek istediği budur: Aslolan kurgudur. Yani, hem Anar hem de romanlarında karşımıza çıktığı haliyle İhsan Efendi, düşle gerçeği ya da sanatla hayatı birbirinden ayıran çizgiye meydan okur. Çünkü, gerçek dediğimiz şey de birinin düşüdür aslında. En nihayetinde, ‘Amat’ta Musa Efendi’nin de söylediği gibi: “Amat ne kadar gerçek ise, bu hikâye de kadar gerçektir.”",female
154,"Mabeyn Galeri’nin ilk sergisi... Geçtiğimiz günlerde çok sevgili dostlarım Özkan ve Sibel Pektaş çifti Sultan II. Abdülhamit döneminden günümüze kadar ayakta kalmayı başaran Başmabeyinci Konağı‘nı tarihi dokusuna göre restore ettirip, artık sanat eserlerine sahipliği yapması için kapılarını açmışlardı... Beşiktaş Nüzhetiye Caddesi’ndeki günümüze kadar ulaşabilmiş olan “Başmabeynci Konağı”, döneminin ilk çağdaş resim sanatı çalışmalarının duvarlarında yer almasıyla Türk sanat tarihi açısından büyük önem taşıyor. Çiftin ilk sergisinin ismi ise “Fıstık Ezmesi“... İlginç gelmedi mi size de? Birazdan sergi hakkında bilgi vermeye çalışacağım ama 4 Ekim, 4 Kasım günleri arasında ziyaretçilere açık olacağına değinmeden ve sergiye ne yazık ki zor geçen hastalığım ve günün koşuşturma temposu içinde yetişemediğimi iletmeden geçemeyeceğim... Tiyatro provaları, koşuşturmalar, röportajlar derken dostlarım Pektaş çiftini çok ihmal ettiğimin farkındayım ancak sergi hakkında duyduklarım beni çok mutlu ediyor... Bu hafta içinde gidip gezeceğim sergiden bir de sanatçının “Nisa” adını verdiği tablosunun fotoğrafını paylaşmak istiyorum. Geçmişten gelen ‘‘Fıstık Ezmesi’’ Galerinin ilk sergisinde Huri Kiriş, insanlık tarihinin başlangıcından bu yana sorgulanan “kutsal/günah kadın/erkek” kavramları ile karşımıza çıkıyor. Geçmişten gelen izlerin günümüze yansımalarını resimlerine yansıtan Kiriş, serginin temasını “Kutsallık kavramı, toplumsal kabuller ekseninde insanlar arası ilişkiler ve toplumda insanın aldığı pozisyonlar” olarak özetliyor. “Kurban kim“ sorgulamasını yapan sanatçı, günümüz Türkiye’sinin önemli bir sorunu olan şiddetin boyutlarını da sergilediği çalışmalarında kadın figürünü öne çıkarıyor. Eserlerinin arka planlarında kutsalın izleri yer alırken, ön planda güncelle karşılaşmak izleyiciyi düşünmeye itiyor. Unutmayın, sergi 4 Kasım’a kadar açık...",female
155,"BDP’lilerin Meclis’i boykot etmesi, CHP’lilerin yemin etmeme kararları gibi ilk defa karşılaşılan olaylar nedeniyle Türkiye fevkalade günler yaşıyor. Kriz lafı dillerden düşmüyor. Evet, bir kriz; ancak, siyaseti kabuk değiştirmeye zorlayan gelişmeleri ve bunlar nedeniyle “denizler durulmaz çalkalanmadan” misali bizleri daha çok krizin beklediğini düşünmek de kaçınılmaz. Değişimi kabullenmek adına da, demokrasi adına da ciddi bir sınavdan geçeceğimiz ortada; mesele de bu krizleri nasıl atlatacağımız! Bunlar daha çok konuşulacak. Bunlar konuşulurken, toplumun gündemini yalnız Parlamento ve parlamenterlere mahkum etmemek gerektiğini de düşünmeden edemiyorum. Tamam fevkalade günler yaşanıyor; ama onun dışında da şunu veya bunu etkileyen bir dolu gerçek de var. Günler değil, haftalardır e-posta adresime “bizi duyun” diyen mesajlar yağmakta. Benzer mesajların tüm köşe yazarlarına gittiği aşikar. Medya bu! Kendi içinde güven kaybetse de, dışarıdan “dördüncü kuvvet” olarak medet umulmakta! Kadroya atanan öğretmenlerin yerine sözleşmeli olarak atanmayı bekleyen öğretmen adayları verilen sözlerin tutulmadığını, 14 binden fazla atama beklerken sözleşmeli öğretmen atamasının 6 bin dolayında kalmasına isyan ediyorlar. Şunca yıldır atama bekliyorlar; mağdurlar. Seçim öncesi bir söz verilmiş; umutlanmışlar. Bunca öğretmen açığı var, dayanakları güçlü. Eğitimdeki yetersizlik gibi ciddi bir sorunu olan ülkede eğitime daha fazla yatırımın ilk sırada olması gerektiğine de kuşku yok. Kısacası ne yönden baksanız isyan ve beklentileri haklı. Dolayısıyla konuyu bilen herkese onlerı desteklemek ve siyasal İktidardan verilen sözlerin tutulmasını istemek düşer diyorum. Diyorum ya, aklıma da birçok soru ve sorun da düşüyor. Örneğin 6 binlik sözleşmeli öğretmen alımını 14 bine çıkarın demekle bitecek mi eğitimdeki mağduriyetler? Ya da, atanmayı bekleyenler için asıl mesele olsa da, daha büyük resmi konu etmeden atamalardan söz etmek ne kadar anlamlı olabilir? Hele, büyük resim, hem eğitimin hem emeğin perişanlığını ortaya koyuyorsa! Örneğin okullardaki alt yapı yetersizliği, kalabalık sınıflar, öğretmenlerin kadrolu, sözleşmeli, saat ücretli gibi çeşitli forma sokulması ve mesleğin içinde bulunduğu “değersizleşme”. Öğretmenlerin yaklaşık yarısının geçinmek için ikinci bir iş yapması gibi gerçekler. Tüm bunları ne yapalım? Ya, öğrenciler ve eğitimin durumu. Daha önce konu oldu; hatırlatmakla yetineyim. OECD’nin okur-yazarlık düzeylerini (okuduğunu anlama, analiz etme, kullanma gibi kapasitelerini içeren) ölçen uluslararası öğrenci değerlendirme programı (PISA), Türkiye’nin eğitimdeki performans açısından OECD üyesi ve ortağı olan 71 ülke içinde 41. sırada geldiğini göstermekte. Farklı sosyo-ekonomik gruplardan gelen öğrenciler arasındaki performansın büyük eşitsizlik gösterdiği, yani fırsat eşitliğini sağlama açısından da Türkiye 34 OECD üyesi içinde sondan üçüncü sırada-Şili ve Meksika’dan sonra- yer alabilmekte. 2000-2009 arasında öğrencilerin performansı açısından olumlu yönde bir gelişme olmadığı gibi, öğrenci başına harcanan 1200 dolarla en alt sırada yer aldığı ve bu açıdan da bir gelişme göstermediği anlaşılmakta. Yani, hem eğitime ve öğrenciye yatırım çok az; hem öğrenciler açısından sosyo-ekonomik eşitsizlieri giderici önlemler yok. Oysa eğitim sisteminde sosyo-ekonomik eşitsizlikleri azaltmaya yönelik önlemler olan ülkelerde öğrencilerin performansı açısından da daha başarılı sonuçlar alındığı görülmekte. Kore buna örnek olurken, Türkiye fırsat eşitsizliğini daha da arttırma peşinde. Kamudaki öğretmenliği bu kadar perişan etmek de, bunun hem bir parçası hem etkenlerinden biri. Dolayısıyla, eğitim sistemini iyileştirme ve eğitim fırsatını yaygınlaştırma gereğinden, ya da öğretmenlik mesleğine hakkını vermekten söz etmeden perakende çözümler isterken, mağduriyetlerin bitmediğini de görmek duruundayız. Örneğin neden daimi değil de, sözleşmeli diye sormak gerekmez mi? Nedeni belli tabii. Her tür emeği köşeye sıkıştırma üzerine kurulu bir sistem söz konusu. Kol emeği gibi, zihinsel emek için de koşullar iyiye değil, kötüye gitmekte. Bize de kabullenmek düşmekte; öyle mi? Okudunuz mu, bilemiyorum. Çağrı merkezlerine eleman yetiştirmek için üniversitelerde ön lisans programları açılıyor. Yani, telefonda sorulacak bir kaç soruya daha iyi yanıtlar vermek üzere üniversite eğitimi aranacak yakında. Küresel şirketlerin çağrı merkezlerinin emek yoğun ülkelere kaydırdığını biliyoruz. Örneğin Hindistan’a... Buralarda üniversite bitirmiş ve iyi İngilizce bilen gençler çalışmakta; çalışma saatleri de uzun. Ne yapsınlar? İşsizlikle terbiye edilen insanlar için artık iyi işler aramaktan vazgeçmek ve ne olursa olsun, yeterki iş olsun demekten başka çare yok! Kadrolu değil sözleşmeli öğretmenlik de böyle değil mi? Bakın, asgari ücretin sefalet üceti olduğunu kimse inkar edemiyor; buna karşın Temmuz sonrası için yalnızca 26 liralık bir artış yapıldı. Sefalet ücreti olduğu söylene söylene, yıllardır bu da kabulleniliyor. Aynen, sözleşmeli, geçici, yevmiyeli çalışmanın, düşük ücetlerin, kayıtsız ve güvencesiz işlerin, fazla mesailerin ödenmemesinin, yok yere işten çıkarılmanın kabullenildiği gibi. Birçok işte gereğinden fazla nitelik aranır hale gelmesinin kabullenildiği gibi. Bu söylenenler bilinmiyor değil. Ama umutsuzluktan mı, “gemisini kurtaran kaptan” olmaya alışılmışlıktan mı, bilinmez; bunlara ses çıkaran az. Bakın, seçimlerde eğitim sisteminin eşitsizlikleri ve yetersizliklerinden söz eden oldu mu? Ya, söz edilmediğini farkeden ve vereceği oyda bunu hesaba katan? Ya da işsizliğin ve geçim sıkıntısının hedabını yapan? Aksine, geçinemediğini söyleyen onca insanın siyasal tercihinin ücret değil başka şeyler olduğu üstüne basa basa söylenmekte. Solcular duysun diye! Özetle öğretmenlerin ve öğretmen olmak isteyenlerin dünyasını karartan koşullar, emeği “kapana” sıkıştıran koşulların bir devamı. Liberalizm hem geçinebilmek hem de toplumsal normlara uyum sağayabilmek için emeği metalaştırırken, teknoloji durmadan işgücü fazlası üretirken, küreselleşen işgücü piyasası her tür emek için rekabeti artırırken, “insan-emeğin” sıkıştırıldığı kapan da daralmakta. Çıkış yolu ise, insan-emeğin, toplumsal-emeğin kendi gerçeğinin bilincine varması ve birbiriyle buluşmamasına bağlı. Zor iş diyorsunuz! Zor tabii! Ama sözleşmeli öğretmen atanmasıyla ilgili talebi de öyle kendisiyle sınırlı bir talep olarak görmek işe yaramaz. Böyle bakıldığında, yıllardır beklendiği gibi daha çok beklenir; taleplere yanıt verildğinde de bir parmak bal çalmaktan öteye gidilmez; bundan da kimseye hayır gelmez.",female
156,"Görüşme Masası kaderimizin belirlenmekte olduğu yer olduğundan şu anda ülkenin en önemli noktası. Bu noktadan hem bir gün doğumu hem de gün batımı gerçekleşebilir... Kıbrıs’ta iki liderin Barış Görüşmeleri’ni yürüttüğü mekânı hiç gördünüz mü? Birkaç ay önce içine girip dolaşma fırsatım oldu. Eski Lefkoşa Havaalanının bulunduğu BM kontrolündeki geniş arazideki bir binada gerçekleşiyor görüşmeler. Yeni öğrendim; bu arazi İngiliz Kraliçesi’nin özel mülküymüş. Yani eski sömürgecilerin hâlâ varlıklarını sürdürdükleri mekânlardan biri. Görüşmelerin geçtiği oda ise son derece steril, yabancılaştırıcı bir ‘hiçbiryer’ odası. Ressam arkadaşım Andreas Haralambus ile bu yılın başlarında bir proje tasarlayıp Artists & Artists grubundan sanatçılarla çeşitli toplantılar yapmış ve Hristofyas ve Talat ile de görüşmüştük. Görüşmelerin gerçekleştiği mekânda bir sergi açmaktı hedef. Proje büyüktü ve Birleşmiş Milletler daha kapsamlı birkaç sergi yapmak için iki koordinatör ayarladılar. Çarşamba günkü sergiye ben de bir çalışma yerleştirdim. Ne kadar zormuş. Hiç şairliğe benzemiyor. Epey yorucu birkaç hafta geçirdim kıytırık beş on pano ve posteri hazırlamak için. Bir Görüşme masası andı yazdım ve özel biçimde sunmaya çalıştım onu. Özel görevlere seçilen ya da getirilen kişilerin göreve başlamadan önce yemin vermesi beklenir. Cumhurbaşkanları, milletvekilleri görev öncesinde yemin verirler. Bu yeminler, önemli pozisyonlara gelen kişiler milyonlarca insanın hayatı ve iyiliğinden sorumlu oldukları için gerekli görülür. Doktorlar da Hipokrat Yemini yaparlar çünkü hayatlarımız onların ellerindedir. Görüşme Masasını da Kıbrıs’ın ağır yaralı, ikiye bölünmüş ve kanamalı olarak can çekiştiği bir Ameliyat Masası’na benzetebiliriz. İki lider, bu hastanın hayatından sorumlu olan doktorlar konumundadırlar. Onlar bizlerin de hayatımız ve mutluluğumuzdan sorumludurlar. Görüşme Masası kaderimizin belirlenmekte olduğu yer olduğundan şu anda ülkenin en önemli noktası. Bu noktadan hem bir gün doğumu hem de gün batımı gerçekleşebilir. İşte bütün bu kaygılar, görüşmelerin yapıldığı bu mekânda geliştirdiğim bu çalışmanın temelini oluşturdu. Liderlerin Görüşme Masası’na doğru yürüdükleri yola yeminin çeşitli maddelerini yerleştirdim çünkü odaya girdiklerinde ilk akıllarında tutmaları gerekenin dışarıdaki yüzbinlerce insanın hayatlarına ve iyiliklerine karşı sorumlulukları olduğunu düşündüm. Görüşmelerdeki ‘insan unsuru’na vurgu yapmak için özellikle el yazısı kullandım. Onlara politika ve diplomasinin birer mekânik parçası olmadıklarını ama kalplerini ve duygularını da sürece katmaları gereken kırılgan insanlar olduklarını hatırlatmak istedim. Liderler önlerinde Türkçe ve Rumca olarak kendilerine özel olarak sunulmuş birer yemin bulacaklar ve ayrıca da duvardaki poster boyutlu İngilizce yeminin altında yazılı isimlerinin üstüne imzalarını koymalarını bekleyeceğim. Bu yazı yayınlandığında liderlerin imzalayıp imzalamadıklarını öğrenmiş olacağız. Okuyacakları bazı cümleler şöyle: “Bu masaya her oturduğumda dışarıda yüz binlerce hayatın beni beklediğini, çocukların, gençlerin, yaşlıların hatta henüz doğmamış bebeklerin bile kaderinin benim elimde olduğunu anımsayacağıma. Oğullarını yitiren annelerin kederli yüzlerini annemin yüzü gibi hatırlayacağıma ve ülkenin tek bir oğlunun dahi bir daha eline silah almaması ve ülkenin bir başka oğlunu öldürmemesi için çalışacağıma, Sadece kendi toplumumun değil ama diğer toplumun ve Kıbrıs’taki tüm toplumların da geleceğini ve mutluluğunu, tümünün ortak çıkarını düşünerek hareket edeceğime, Bu ülkenin birleşmesini istemeyenlerin tehditlerine boyun eğmeyeceğime, ?üphenin yerine güveni, kaygının yerine umudu, milliyetçi inadın yerine paylaşımcılığı koyacağıma, Karşımdakini rakibim gibi değil ama ortak annemiz Kıbrıs’ın bir diğer evladı, aynı evi paylaştığım kardeşim gibi göreceğime, Geçmişten gelen görüşme masası taktiklerini takmayacağıma ve büyük resmi hep aklımda tutacağıma, İnat ve uzlaşmazlığın yerine cömertlik ve yücegönüllülüğü koyacağıma, Bu masadan ülkemizi yeniden birleştirmeden, ona çatışmadan uzak bir gelecek sağlamadan kalkmayacağıma, Bana verilen bu olağanüstü önemdeki görevi başarıyla tamamlayacağıma tüm kalbimle ant içerim.” Kıbrıs’taki görüşme masasının önemine bence artık daha çok vurgu yapılmalı. ‘Hepimiz Görüşme Masasındayız’ temalı, toplumun tüm kesimlerinin masadaki gelişmeleri izleyip baskı yapacağı bir kampanya epey yararlı olurdu bence.",female
157,"Şiir de aşkın bir başka adıdır zaten. Yaratma süreci biraz da bir aşk içinde olma hali gibidir. Hep sevgilinin bir türlü açılmayan penceresine doğru bakmak, ondan gelecek telefonu beklemek hali Şair, sürekli canı sıkılan bir kişidir biraz da. İlhan Berk, her yerde ve her zaman canının sıkıldığını söylerdi. Bir yere gitmek için arabayla yola çıkardık; yarı yolda inmeye karar verir ve eve yürürdü. Sonra da evde canı sıkılırdı. Bir şiiri tamamlamak için Rodos’taki yazarlar evine gitmiş ama can sıkıntısından aynı akşam gemiye binip geri dönmüştü. Dört gündür 7 şairle İsrail’de Beit Daniel diye bir yere kapanmış durumdayız ve sürekli canımız sıkılıyor. Birbirimizin şiirlerini çeviriyoruz. Şiirlerle ilgili bazı detayları şairine danışıyoruz. Bir dizeyi kendi dilimizde en iyi nasıl söyleriz diye kafa yoruyoruz. Çevirmeye çalıştığımız şiirdeki tarihsel, kültürel, mitolojik göndermelerle ilgili bilgi alıyoruz. Aşçımız Şimon, bize nefis sofralar donatıyor. Öğleden sonra artık hiçbir yere sığmaz oluyoruz ve yakınlardaki kasabaya doğru yürüyüşe çıkıp Hobbit Bar’da bira içiyoruz. Bir dönüyoruz ki Şimon yine sofrayı abartmış. Akşam ülkelerimizden geçirdiğimiz içki ve yiyecekleri çıkarıp bahçede oturuyoruz. Arap şair Marwan’ın getirdiği nargileyi içip sohbete dalıyoruz. Neyse ki yarın son gün. Sonrasında Tel Aviv’de Sha’ar Şiir Festivali var ve program epey yoğun görünüyor. Yarından sonra yeni şairler de gelecek. Tel Aviv’de bir otele taşınacağız. İyi rehberler eşliğinde pek çok gezi düzenlenmiş. Aslında benim dışımdaki şairler için durum daha farklı. Hepsi İsrail’e hem ilk defa geliyorlar hem de Kuzey ülkelerinden geldikleri için coğrafya, vejetasyon filan onlar için değişik ve ilginç. Ben beşinci kez geldiğim tanıdık bir yerde, tanıdık bitkiler ve ağaçlar arasındayım. Yazar evlerinde insan depresyona girmek istemiyorsa sürekli üretim içinde olmalı. Gideyim belki çalışırım, yeni bir şey yaratırım diye yola çıkıldı mı bazen tam bir felaket olabiliyor. Gerçi yazı çoğu zaman insanı cehennemlere indirip ardından cennetlere çıkaran bir şey. Can sıkıntısı üzerine düşününce aklıma ergenlik çağındaki çocuklar geliyor. Onların da hep canı sıkılır ya. Bu dünyaya ait olamamışlardır. Arada bir yerdedirler. Tıpkı şairler gibi. Bulundukları mekânlara sığmazlar. Bu yüzden de şiirle, sığınabilecekleri yeni bir mekân yaratırlar kendilerine. Bir de aşıkların haline benzer şairlerin can sıkıntılı hali. Tutkulu aşık için sevgilinin yanında bulunmak dışında her şey can sıkıntısından bir örtüyle kaplanmıştır. Aşk bedenin her yanını saran çaresiz bir hastalık gibidir. Bazen sevgilinin yanında bile özlersin sevgiliyi. Sevgilinin uzağındaki anlar ise katlanılmazdır. Bedenin yarısı bilinmez bir yerdeymiş gibi acı çeker, kaygılar ve kuşkularla dolarsın. Bir eksiklik ve boşluk duygusu sarar her yanını... Nereye baksan sevgiliyi anımsatan işaretler bulursun. Sevgilinin uzaklığı gerçek hayatın önüne bir sis perdesi koyar. Olmak istediğin yerde, yaşamak istediğin anda değilsindir. Bir uyurgezer gibi aşkın uykusunda dolanır çevreyle ilişkide zorluk çekersin. Şiir de aşkın bir başka adıdır zaten. Yaratma süreci biraz da bir aşk içinde olma hali gibidir. Hep sevgilinin bir türlü açılmayan penceresine doğru bakmak, ondan gelecek telefonu beklemek hali... Hiçbir şey bundan daha önemli değildir. Kaybetme korkusu hep oradadır. Bir imkânsızlık ağıdıdır aşk. Senden farklı bir beden, içinden neler geçtiğini bilmediğin bir sevgili baş, senin ölümcül mutsuzluğun için potansiyel tehlikeler taşır. Şairlerin içkiyle tutkulu ilişkisi biraz da can sıkıntısıyla ilgilidir. Kaçmak, uzaklaşmak içindir içki. Bazen öyle abartılır ki hayatlara mal olur. Zor taşınır bir şeydir şairlik. Hem ben ‘çok önemliyim’i hem de ‘ben bir hiçim’i aynı anda hissetmektir. Tıpkı aşktaki gibi tatmin olmaz bir boşluk, ölümcül bir özlem içinde kendini yitirmektir. Aşk da şiir de dayanılmaz acılar ve göklere uçuran mutluluklar getirir insana... Bir Ortadoğu bahçesinde içimde yeşeren aşk ve şiirlerle acı çekerken öteden gelen silah sesleri bile hayatın zalim geri planı yalnızca. Bazen Bağdat’tan gelen ölüm, Kudüs’ten gelen çatışma haberlerine dalıyorum. Her şey acıtıcı. Ama hayat çok da güzel bunlara rağmen. Şiirle, sevgiliyle, barışla buluşma anının hayali hep orada.",female
158,"Çocukken uyuduğum odada küçük bir gömme dolap vardı. Altta çekmeceler, üstte üç beş kıyafet asacak kadar bir boşluk. Babam kapağını beyaz yağlıboyayla boyamış, içini kağıtla kaplamıştı. Neyim var neyim yoksa dolabın içinde dururdu. Gündüzleri aramız fena sayılmazdı dolapla. Defalarca kapısını açar kapatır, bir şeyler alır koyardım. Fakat gece olunca her şey renk değiştirir, dünya düşmanlaşırdı. Dolap da tanıdık bir yer olmaktan çıkar, korkutucu bir yer haline gelirdi. Anahtarı kilide tam olarak oturmadığı için kapısı hiç kapanmaz, davetkar bir şekilde hafifçe aralık dururdu. Gece olup da gölgeler odayı doldurduğunda, gözümü bu aralıktan sızan koyu karanlıktan ayıramazdım. Orada kötücül bir yaratığın yaşadığından adım gibi emindim. Her gece aynı şey tekrarlanırdı. Annem gelip ışığı söndürür ve iyi geceler dileyip giderdi. Böylece bir dünya biter, bir başka dünya başlardı. Bunu yetişkinlere anlatmanın ihtimali yoktu. Bunu hissedebiliyordum. Onun için denemiyordum bile. Işık söndükten sonra yorganın altında büzülmüş uyumaya çalışırken, gün içinde dolapla kurduğum ilişkiyi unuturdum. Dolabın tanıdık çekiciliği, çekmecelerden yayılan sabun kokusu gibi dağılıp giderdi. Gece başka bir zamandı. Her şey gibi onun da ayrı kuralları, farklı bir gerçekliği vardı. Bunda şaşılacak bir şey yoktu. Bana çok doğal görünüyordu. Doğal ama korkunç. Gece yatağımda huzursuzlandığımda yanıma gelen babamın uykusuzluktan şişmiş gözleriyle bana bakarak korkacak bir şey olmadığını söyleyişi geliyor aklıma: “Bunlar sadece gölge, şimdi gözlerini kapat ve uyumaya çalış.” Dolaptaki canavarı babama anlatamamanın çaresizliği canavardan daha ürkütücüydü. Bunu çok iyi hatırlıyorum. Kendi dünyamın başkalarına kapalı olduğunu ilk kez böyle fark etmiştim. Kabuslarımdaki en korkunç şeyleri anlatacak bir dil yoktu. Orası sessizliğin alanıydı ve yalnızca bana aitti. Beni ne kadar seviyor olsalar da, korumak için çırpınsalar da, annem ve babam bile oraya giremezlerdi. Dolaptaki canavarla tek başına yüzleşmek zorundaydım. Bu bilgi beni sarsmıştı. Tamamen yalnız olduğum bir yer vardı. Ve bundan bahsetmek bile mümkün değildi. Bu olaydan seneler sonra, Goethe’nin “Der Erlkönig” adlı şiirini okuduğumda beni iliklerime kadar titreten şeyin, çocukluğumun büyük bir kısmını ele geçiren bu çaresizlik hissinin hortlamasıyla ilgili olduğunu düşündüm. Goethe bu şiirde, kucağında hasta çocuğuyla sırtında ormandan geçen bir babayı anlatır. Adam atını dörtnala sürer, çünkü gecenin bir yarısında ateşler içinde yanan çocuğunu evine yetiştirmeye çalışmaktadır. Çocuk ise, muhtemelen yüksek ateş yüzünden, sanrılar içindedir ve Erlkönig denen gulyabaninin kendisiyle konuştuğuna inanır. Babanın, çocuğun ve onun canını almak için bekleyen Erlkönig’in seslerinin birbirine karışmasıyla ilerleyen şiirin sonlarına doğru hava iyice ağırlaşır. Çocuğun korkusu yavaş yavaş okuyucuya da sirayet eder. Ancak oğlan ne kadar “Baba, babacığım! duymuyor musun?” diye seslense de, babası onu anlamayacak ve gerçek sandığı şeylerin aslında yaprakların hışırtısı, sisin hareketi, gölgelerin oyunu söyleyerek çocuğu yatıştırmaya çalışacaktır. Şiirin sonunda baba ve oğul ormandan çıkarlar. Ancak Erlkönig söylediğini yapmış, çocuğu babasının kucağından zorla çekip almış ve kendi dünyasının karanlığına katmıştır. Baba ürperir korkuyla, ve hızlıca sürer atını, Kollarında tutar inleyen oğlanı. Büyük zorluklarla ulaşır avluya. Kucağında ölmüş çocuğuyla. Kucağında oğlunun cansız bedeniyle kala kalan bu adam acınasıdır elbette. Ama bu şiirde asıl kalbimi kıran oğlanın incecik ve çaresiz sesidir. “Babacığım, babacığım! orada, görmüyor musun?” diyen sesi. Bana öyle gelir ki, bu dünyadaki varlığımız seste bulur kendini. Bütün insanlık sesle konuşur. Herkesin bir başına olduğu ıssız yerde.",female
160,"Haftalardır güzel bir şeyler yazabilmenin fırsatını kolluyorum. Bir pazar sabahında okunmaya değer bir yazı olsa. Hani şöyle insanın içini açacak bir konu. Ya da, ne bileyim, belki biraz düşünmeye sevkedecek heyecanlı bir mesele. Yok mu böyle konular? Var tabii. Ama onlara bir türlü sıra gelmiyor ki! Memleketin dertleri bitmiyor. Her hafta hayatımızı yeni bir sıkıntı zaptediyor. Bu haftanın meselesi de Ragıp Zarakolu ve Prof. Dr. Büşra Ersanlı’nın art arda tutuklanmaları oldu. Prof. Ersanlı’nın tutuklanmasına sebep olarak BDP “siyaset akademisi”nde ders veriyor olması gösterildi. Yasal bir siyasi partinin meşru faaliyetleri çerçevesinde oluşturulmuş kurumda ders vermenin hangi kısmının suç teşkil ettiğini ise henüz anlayamadık. Tututklu bulunduğu cezaevinden avukatları aracılığıyla bir açıklama yapan Ragıp Zarakolu ise, evini arayan emniyet mensuplarının, bir yayıncının evinde ne varsa onları bulup suç delili olarak onları da zapt altına aldıklarını söylemiş. Makaleler, kitaplar, notlar yani. Bunlar da suç delili olarak kaydedilmiş anlaşılan. Türkiye Yayıncılar Birliği Yayımlama Özgürlüğü Komitesi Başkanı ve Belge Yayınları sahibi Zarakolu’nun evinden kitap defter çıkmasından daha doğal bir şey olabilir mi? Niye şaşırıyorsam artık? Sanki bütün hayatım, bütün çocukluğum böyle haberlerle geçmemiş gibi. Yazıp çizmenin tehlikeli bir şey olarak görüldüğü bir ülkede yaşıyoruz. Bizim ülkemizde, kitap yazmak bir yana, okuyana bile terörist muamelesi yapıldığı olur. Kitap yazanların ise başlarına neler geldiği malum. Bu ülkede yaşayan herkes, ülkenin önde gelen fikir adamlarının, akademisyenlerinin, gazetecilerinin yolunun illa ki hapishanelerden geçtiğini bilir. Kimler kimler yoktur ki bu listede? Neredeyse aklımıza gelen her yazar oraya bir uğramıştır. Şimdi onların arasına iki kişi daha katıldı. Bu iki tutuklamanın, sadece muhataplarını değil, okuyup yazan, düşünen, öğrenci yetiştiren herkesi sindirmeye yönelik bir teşebbüs olduğunu anlamak çok zor değil. Zor olan adaletsizliğin sürekliliği. Türkiye’de yaşamak bir mukavemet testi gibi. Dayanıklı olmak gerekiyor. İhtilaller, askeri darbeler, hükümetler gelip geçiyor. Memleketin bunaltıcı siyasi iklimi asla değişmiyor. Bir süre sonra haksızlıklarla hemhal oluyoruz. Derimiz kalınlaşabiliyor, gözlerimizin feri sönüyor, aklımız bulanıyor. En fenası da bu değil mi? Kanıksamak yani. Korkuyu, endişeyi, sürekli tehdit altında yaşıyor olmayı kanıksamak. Oysa alışılmaması gereken bir durum bu. Türkiye’nin 173 ülke içerisinde Dünya Basın Özgürlüğü Sıralaması’nda 102. sırada bulunması, ifade özgürlüğüne yönelik müdahalelerin pek de azalmadığını gösteriyor. Tutuklu Gazetecilerle Dayanışma Platformu Sözcüsü Necati Abay’ın yaptığı açıklamaya göre, 1 Kasım 2011 tarihi itibariyle Türkiye cezaevlerinde tutuklu bulunan 12’si imtiyaz sahibi ve yazı işleri müdürü 65 gazeteci ve yazar var. Gerçek şu ki, bir çok vakada, yazarlar senelerce süren uzun davalara maruz bırakılıyorlar. 2011 senesine gelindiğinde İsmail Beşikçi’nin hala yargılanıyor olması bunun en çarpıcı örneği değil mi? Kanunlar kaldırıyor, yerlerine yenisi konuyor. Hükümetler değişiyor. Hatta anayasanın yeniden düzenlenmesi düşünülüyor. Yine de yazan çizen, düşünen insanların durumu değişmiyor. Beşikçi 41 senedir bu adalet sistemi ile mücadele veriyor. Bu son iki tutuklamanın da, Zarakolu’nun dediği gibi, yalnızca muhataplarına değil, aynı zamanda sırada bekleyen yazar ve akademisyenlere verilmiş bir gözdağı olduğunu farketmemiz gerekiyor. Adımımızı denk atmamız söyleniyor bize. Yoksa kutsal devlet kapımıza dikilecek ve bizi de diğerleri gibi kapatıverecek. Bu korkuya teslim olmamız isteniyor. Oysa bir ihtimal daha var. O da adalet mi dersiniz?",female
161,"Ortadoğu’da yaşananlar nedeniyle İslam ve demokrasi meselesi çokça tartışılırken, İslâm ve kapitalizm, İslâm ve sosyalizm meseleleri de daha çok konuşulur olmakta. Konuya ilgi ve tartışmaların artması da kaçınılmaz. Bir yandan, İslamiyet’in yalnız uhrevi dünya ile ilgili bir inanç sistemi olarak görülemeyeceğini biliyoruz. Dünya ve toplum ile çok meşgul, bu dünyadaki tüm meseleler ve yaklaşımlar karşısında bir vaziyet almak durumunda bir dinle karşı karşıyayız. Öte yandan, bugün 1.6 milyarla dünya nüfusunun yaklaşık dörtte birini oluşturan Müslümanların önümüzdeki on yıllarda artmaya devam edeceği beklenmekte. Bunun ötesinde, dinin yükselişi ve siyasal İslâm’ın iktidara gelmesi gibi gerçeklikler yaşanırken, Ortadoğu’daki gelişmelere bağlı olarak Ilımlı İslâm’ın iktidarda olduğu koca bir bölge tasavvuru yapılmakta. Bu koşullarda, İslâm’ın şu veya bunun karşısındaki duruşu da, Müslüman ülkelerin bu dünyanın gidişatıyla ilgili olarak nerede durduğu/duracakları, neyi temsil ettiği/edecekleri de önemli. Tüm bu gelişmelerin, dini kitlelerin afyonu olarak görmese de dine uzak ve laikliğe yakın sol açısından oldukça anlamı da büyük. Müslüman ülkelerde artık solun, yükselen dini değerler ve siyasallaşan İslâm’ı görmezlikten gelmesi de, karşısında bir vaziyet alması da mümkün değil; öte yandan küresel gelişmeleri anlamak açısından önemli bir değişken devreye girmiş durumda. Öyleyse ne yapacak, ne diyecek? Tabii inançlar ve uygulamaları kadar, dünya görüşü nedeniyle de tek bir ülke, Türkiye örneğinde bile yekpare bir İslâm’dan söz etmek mümkün değil; bu nedenle durum geçmişe göre daha da karmaşık. Bugün İslâmiyet içinde Allaha ulaşma yollarındaki farklılıkların ötesinde, Batı ve sistemi karşısında vaziyet alışlarıyla da farklılaşan ülkeler, cemaatler ve hareketler olduğu gibi, İslâm’ın yorumu konusunda farklılıklar da epeyce. İslâm daha da dünyevileşir ve siyasileşirken, İslamiyet’e ne olacağı, ya da onun hangi yönde güçleneceğiyle ilgili soruların daha da önem kazandığına da kuşku yok. Bir anlamda yalnız solun değil, ideolojik ve siyasal yanıyla İslâm’ın da yeryüzünün tahribatından insan haklarına, küresel adaletsizlikten demokrasi açığına kadar her konuda bir vaziyet arayışına ihtiyacı olduğunu söylemek doğru olur. Türkiye örneğinde neler olduğuna bakarsak, önce, bu ülkede siyasal İslâm’ın belirli bir ekonomik, siyasal ve sosyal gelişmişliğe ulaşmış bir ülkede iktidar olduğu ve bunun getirdiği kolaylıklardan yararlandığını söylemek gerek. Örneğin belirli bir demokrasi alışkanlığı ile laikliği de, neo-liberal politikaların onlardan önce uygulanmaya konulmuş olmasını da, iktidarlarını kolaylaştırıcı güçler olarak görmek doğru olur. Öte yandan en başta kapitalist gerçeklik olmak üzere reel dünya ile bütünleştiği ve bunun getirdiği destekle büyüdüğü de ortada. Ancak bunlar onun hem gücü hem sınırları olurken, uygulamasıyla, hem Batı’ya karşı alternatif bir siyasal İslâm’ı var edebilmek hem de benimsediği Batı modelini bir adım ileriye götürebilmek açısından geriye düştüğü ortada. Bugün, örneğin, laikliğin kadınların örtünme meselesinden ibaret olup çıktığı, eğitimin birçok nedenle iflâs ettiği, yargıda güvenilmezliğin arttığı, milli iradeden milli şef anlayışına geçmeye çalışan bir demokrasi anlayışının öne çıktığı gibi birçok ürkütücü gelişme söz konusu. İleri demokrasi çığırtkanlığına karşın, gördüğümüz, tek elde toplanması istenen bir güç arayışı. Anlıyoruz ki siyasal İslâm’ın demokrasi anlayışı kendine göre; peki sosyal adaleti nerede? Ya da, güç ve müttefik arayışı artan siyasal İslâm’ın kimlerle ittifak yaptığını, kimlere dayandığını görüyoruz? Bu soruların bütünleşilen sistem açısından bir anlamı yok, biliyoruz; peki İslami açıdan bakıldığında da öyle mi? Sözü fazla uzatmadan, siyasal İslâm’ın, küresel düzenle bütünleşmekten kaçınmadığı ve bütünleştikçe güçlendiği söylenebilir. Kapitalist sistemle bütünleşmiş İslâm’ın ezilenlere değil, sınıf atlamaya ve düzenden nemalanmaya meraklı kesimlere dayandığı da ortada. Belki başlangıçta birçoğu alt ve orta sınıfı temsil ediyor; ancak İslâm’ın da, onların da güçlenmesi kapitalist düzeni iyi anlamaları ve uygulamalarına bağlı. Bu nedenle, konumları değilse de, temsil ettikleri zihniyet sosyal eşitliği ve adaleti değil, kapitalizmin eşitsizliğini esas almakta. İzlenen politikalar da, rant ve nema dağıtımının devamını vaad etmekte; ezilenler ve yoksullar için vaadi ise, hayırseverlik ve sadaka dağıtmaya dayalı bir devlet anlayışı olmaktadır. Peki, burada sormamız gerekmiyor mu? İslâm neyi temsil ediyor; sosyal adaleti ve bunun gereklerini mi; yoksa eşitsizliğin ver adaletsizliğin durmadan artmasını gerektiren bir anlayışı mı? Bu, yalnız dindarların meselesi de değil. Başlangıçta ezilenlerden yana olan ve devrimci nitelikte bir değişim getiren dinlerin ve İslâm’ın statükoyla ve düzenle bütünleşmesinin herkes için anlamı büyük. Ve Siyasal İslâm (AKP) için Turnusol Kâğıdı: Kadına Bakış Burada AKP’nin kadına bakışı ve kadın politikalarını uzun anlatmak için yerim yok. Ancak kısaca, 11 yıllık iktidar döneminde kadını toplumsal ve ekonomik anlamda güçlendirip kimseye muhtaç olmayan hale getirmek için bir şey yapılmadığı, hatta kadının ailedeki rolünün ötesinde görülmediği ortada. O, çok konuşulan aile-içi şiddet konusunda bile, araştırma yapmaktan öteye gidilmiş değil. Şimdi, yalnız uygulamada değil, politik anlamda geri adım atılmaya doğru gidildiğini görüyoruz. Bir düşünün: 90’lı yılların başında Kadınlara Karşı Her Tür Ayırımcılığın Önlenmesi Hakkındaki Sözleşmeyi kabul ettik ve Kadın ve Aileden sorumlu bir devlet bakanlığı ile Kadın Sorunları Genel Müdürlüğü oluşturuldu. Bu kabuller de, modernleşme gereği olduklarından gerçekten kadın-erkek eşitliğine yönelik politikalara kaynaklık etmek yerine, siyasal iktidarlarca araca dönüştürüldüler. Ama bugün, kadın ve erkeğin eşit olmadığını söyleyen, kadın ve aileden sorumlu bakanlığı “aileyi koruma” bakanlığı olarak algılayan, çalışmalarında “toplumsal cinsiyet“ söylemini kullanmaktan kaçınan ve nihayet cinsiyet eşitliği politikalarından sorumlu devlet bakanlığını “Aile ve Sosyal Hizmet Bakanlığı “olarak dönüştürmek isteyen bir zihniyet karşısındayız. Bu zihniyetin, kadınlar için güç bela edinilmiş bazı kazanımlardan geriye gitmek, 30 yıl öncesine dönmek anlamına geldiği de açık. Buna karşın, türban derken eşitlik ve özgürlük aradıklarını iddia eden Müslüman kadınların, toplumsal cinsiyet eşitliği istemleri konusunda pek seslerinin çıkmadığını görüyoruz. Hatta gazetelerde çıkan haberlere bakılırsa, kadınların yoksulluk, sosyo-ekonomik güçsüzlük, şiddet gibi sorunları karşısında, çözüm olarak erkeklerin birden fazla kadın almasını önerenler çıkmakta aralarından. Ne demeli? İslâm’ın kadınlar için eşitliği, adaleti, hatta devrimciliği, demek buymuş! Kadınlar da, hepi topu, örtünmek serbest olsun, bir erkek de onları koruma altına alsın isterlermiş! Gerisi de, cennet zaten!",female
162,"Hava tamamen grilere bürünmüş bugün. İçimden hiç yazmak gelmiyor. Halbuki cümlelerim hep böyle gri hatta yağmurlu, sıkıntılı havaları sever. Ben ne kadar aşıksam güneşli havalara onlar bir kadar nefret eder. Yine de parmaklarım benden bağımsız koşuyor kelimelerin peşinde. Kötü hava alışkanlığı edinmişler kendilerine herhalde. Neden bilmem anne baba olmanın getirdiği zorlukları düşünüyorum ne zamandır. Çocuk sahibi olmanın ortak mutlulukları ve huzursuzlukları var. Her coğrafyada, her ülkenin çocuklu kadınlarında ve adamlarında aynı olan endişeler, soru işaretleri… Ama… Bu amanın geleceği iki cümle önceden belliydi maalesef. Çünkü bizim ülkemizde anne, baba olmak daha çok korku, daha fazla belirsizlik yaratabiliyor. Kreş fiyatlarını duyunca mesela insanın ağzı açık kalıyor. Kreşle bitecek iş de değil tabii. Sonrasında daha zorlu bir dönem başlıyor. Eğitim için ayrı, öğretim için ayrı kafa patlatması gerekiyor annelerin, babaların. Bir de çocukların geleceklerini belirlemek gibi bir sorumluluk hissediyorlar. O yüzden kendi seçimlerine karşı çıkabiliyorlar zaman zaman. Tiyatro karın doyurmaz, gazeteciler, yazarlar zaten aç, sanat ve spor da bir hobi olarak kalsın bir köşede. Sevmediği alanlarda sırf ailesi zorladığı için öğrenim gören, mutsuz olan, mezun olduğunda ne yapmak istediğini ve gerektiğini bilemeyen kadar genç var ki… Ders çalışma baskısıyla, sınavlarla geçen çocukluk zamanları. Bir dönem (ki dönem çok da uzak değil) çocuklar sokaklarda arkadaşlarıyla oynar, su içmek için bile olsa eve uğrarlarsa bir daha dışarı çıkarılmayacağından korktukları için bütün günlerini oynayarak geçirirlerdi. Ne yaşa gelirlerse gelsinler yara bandını gördüklerinde çılgınca koşuşturdukları, düştükleri, dünyanın umurlarında olmadığı zamanlarına döner çocukluklarını sokaklarda yaşayanlar. Duvarlarla örülmüş küçük bir alanda “hadi oyna” denilen yerleri görmedi onlar. Sokakları yaşadılar. Hayatın akıp geçtiği yerlerde geçti çocuklukları. Korunaklı, kameralı, modern hapishanelerde değil. Şimdi yüksek beton yığınlarının arasında büyüyen, küçücük yaşlarında büyük baskılar altında istemedikleri, ilgilenmedikleri bilgilerle beyinleri dolan çocuklar yarın nasıl parlasınlar? Anne-baba olmak zor. Türkiye’de daha da zor. Ama inanın çocuk olmak, genç olmak da hiç kolay değil. Biraz da aile baskısı yüzünden çocuklar, gençler kendi özgür seçimlerini yapamıyorlar. Onlar için endişelenen, onlara güzel gelecekler sunmak için çırpınan aileleri kadar kendi ayakları üzerlerinde durmak isteyen, ayrı bir birey olduklarını hissetmek isteyen gençler de haklı. Bastırılmış duyguları ve istekleriyle büyüyen çocuklar, onların sahip olacakları hayatları planladıkça, programladıkça rahatlayan, kendi hayatlarını unutan anne, babalar… Ne olur bu gençler kendi hayatlarını yaşamaya kalksalar, belirli bir yaştan sonra evlenmeseler bile kendi evlerini, yaşamlarını kurabilseler? Onların da evlenmeden ödemek zorunda olacakları elektrik, telefon faturaları olsa? Kendi yemeklerini kendi yapmak zorunda kalsalar? Çocuklarına kendi hayatlarını sadece evlilikle kurmaları seçenekleri verildiğinde birlikteliklerin mutsuzlukla devam etmesinden ya da bitmesinden daha normal ne olabilir? Siz 30 yıl boyunca ailenizin evinde yaşayın, bir sabah uyandığınızda kendinizi faturalar, işleri altında ezilmiş bulun. Kendi hayatınız, sevdiğinizin hayatı bir de ikinizin yaşadığı bir hayata sahip olun ve bunların hepsi bir günde olsun. Olacak şey değil. Bunlar gerçekten anlayamadığım, anlayamayacağım şeyler. Gri havanın bir suçu yok.",female
163,"Bosnalı yazar Meşa Selimoviç, ‘Derviş ve Ölüm’ adlı romanının girişinde kitabın yazılma sürecini anlatır. Ben önsözleri sevmem. Kitabını nasıl yazdığını anlatan yazarları hiç sevmem. Ama bundan on sene kadar önce Selimoviç’in romanını ilk elime aldığımda, gözüm ‘Derviş ve Ölüm’ü neden yazdım, nasıl yazdım?’ adlı girizgâhın ilk satırına takıldı: “1944 yılı sonlarında Partizan ve Tuzla askeri bölge komutanlığında subay olan en büyük ağabeyim, III. Kolordu Askeri Mahkemesi kararıyla kurşuna dizildi.” Devamını okumak zorundaydım. Okudum da. Türkçe baskının önsözü yerine geçen ve yazarın 1977 yılında yayınlanan hatıralarından alınmış bu yazıda, romanın kendisi kadar çarpıcı bir hikaye vardı. Selimoviç, kardeşinin vurulmasından sonra bu tecrübeyle nasıl yaşadığını ve yirmi sene boyunca bu hikayeyi aktarabilmek için nasıl uğraştığını anlatıyordu. Kardeşinin öldürülmesiyle birlikte, yalnızca yeniden normal bir hayat sürdürebilme umudunu değil, politik inancını da yitirmişti. O, devrime inanmıştı ve devrim kardeşini almıştı. “Şimdi ben neyim?” diye soruyordu kendine, “Ödlek bir kardeş miyim? Yoksa inançsız bir derviş miyim?” Bu acıyla yüzleşmek için bildiği tek yöntem yazmaktı. Ama hangi dille yazmak? Selimoviç, yirmi sene boyunca romanıyla “bir şeytanla güreşir gibi” çarpıştığını anlatır. Yazar, siler. Yazar, çekmeceye koyar. Yazar, hepsini atar. Çünkü ne yazarsa yazsın, hangi dili kullanırsa kullansın, hiç biri bu tecrübenin ağırlığı ile baş edemez, onun yanında hepsi eğreti ve sahte durur: “Benim bulacağım dil ne daha iyi, ne daha geniş ifade imkanlarına sahip, ne de daha zengin ve daha zarif olacaktı. (…) Ne aradığımı tam olarak bilmiyordum, yalnız nasıl bir dil olması gerektiğini seziyordum. Bulduğum zaman ne aradığımı tam olarak bilecektim.” Vazgeçmez Selimoviç. Çünkü vazgeçemez. O hikaye peşini bırakmayacaktır. Yirmi yıl süren boğuşmanın sonunda beklenen dil çıkar gelir: pırıl pırıl, saydam ve durgun bir su gibi derin. Kimi zaman sadeliği ve müziği ile bir dua gibi insanın içine akıveren, kimi zaman mesafesiyle aşılamayacak uzaklıkları hissettiren bir dil. Ve böylece dünya edebiyatının birinci liginde yerini alan esaslı bir romanla karşı karşıya buluruz kendimizi: ‘Derviş ve Ölüm’ kendini Selimoviç’e yazdırır. Bu hikaye beni hep etkilemiştir. Yalnızca bir yazarın yaratma sürecinin öyküsü olduğu için değil. Bir dil bulmak hikayesi olduğu için de. Hangi tecrübeler dile gelebilir? Hangileri sessiz kalmalıdır? Hangileri asla dillenemez? Hangileri içinse bir dil bulmak insanın bütün ömrünü alır? Şimdilerde bunu daha da sık düşünür oldum. Açılımla beraber başlayan sürecin bunda payı var. Dağdan inenleri düşünüyorum mesela. Barış Grubu’nu. Onların gelmesiyle beraber alevlenen tartışmaları. Savaş senelerdir sürüyor. Her iki tarafta da büyük kayıplar yaşandı. Çatışmalarda vurulup düşenlerin hepsi gencecik insanlardı. Hepsinin anneleri babaları, kardeşleri, sevgilileri, arkadaşları vardı. Geride kalanlar kayıpları için bir dil bulmuşlar mıdır? Bunu konuşabiliyorlar mıdır? Onlar belki bu dili hiç bulamayacaklar ama en azından neyin dilini aradıklarını hep bilecekler. Ya tecrübenin kendisine sahip olmadan dilini kurmak isteyenleri ne yapacağız? Sabah akşam şehitlerin kanından, anaların acılarından bahsedenler ve bunun üzerinden politika yapanlar aslında neden söz ettiklerini biliyorlar mı? Bu acının dilini bulmuşlar mı? Ya da Genelkurmay Başkanlığı, Lice'de Ceylan Önkol'un ölümünün, Türk Silahlı Kuvvetlerine karşı bir propaganda malzemesi gibi kullanılmaya çalışıldığını, “asimetrik kapsamlı ve organize bir psikolojik harekat” sürdürüldüğünü söylerken bu olayın bilgisini aktarabiliyor mu? Bir çocuğun öldürülmesini, bu askeri ve mesafeli dille kaplamak, onu anlatılabilir ve anlaşılabilir kılıyor mu? Bu dil yaşananları anlatmaktan çok uzak. Birbirimizi anlamak istiyorsak, bunu artık bırakmak gerekiyor. Yeni bir dil bulmak gerekiyor. Selimoviç’in yaptığı gibi.",female
164,"İnsafsızlık... Ne yapabilirim ki? Neden geldim buraya? Şu binanın içinden birini çıkarabilir miyim? İş makinelerini kullanabilir miyim? Serum bağlayabilir miyim? Çadır kurabilir miyim? Yara pansuman edebilir miyim? Kalp masajı yapabilir miyim? Kaç çocuk anne babasız kaldı bu sabah, sayısını çıkarabilir miyim? *** Ekmek dağıtabilir miyim? Yağmalamayı önleyecek güvenliği sağlayabilir miyim? Hasarlı okulları tespit edebilir miyim? Çocukların hangi okullara nakledileceğini söyleyebilir miyim? Ateş yakabilir miyim? Yağmuru durdurabilir miyim? Soğuğu kesebilir miyim? Zamanı tersine çevirip bu acı hiç yaşanmamış gibi yapabilir miyim? Ben neden buradayım? *** On binlerce soru sorabilirim kendime! Pek çok kişinin yaptığı gibi yapıp bütün bu görüntüleri evimde izleyebilirim. Çocuğumun üzerini sıkı sıkı örter, başkalarının acılarına gecelik uzaktan üzülebilirim. Tahtalara vurabilirim. Ölenlerin ruhuna bir Fatiha okuyup içimi anlık rahatlatabilirim... Bunlar en kolayından yapacaklarım, yapacaklarınız... Kimilerinin yaptıkları... *** Enkazın başında durup kurtarma çalışmasını izlerken gördüm onu. Gülmüyordu, konuşmuyordu. Sekiz buçuk saat sonra çıkarılmıştı enkazdan. Anne babası enkaz altındaydı hâlâ... “Bak kim geldi” dediklerinde başını çevirip umutsuzlukla baktı bana... Sonra birden gülüverdi. “Eda abla sen misin” dedi... Sarıldı... “Neden buradayım ben” sorusunun yanıtı boynuma sarılan küçücük kollardaydı. Kızımdan bir yaş küçük çocuğun sarılışında... “Sen mi geldin kardeşim” diyerek ağlayan kadınların gözyaşında... Bireyselleştirmek ayıp, farkındayım ama somut hiçbir şey yapamasam bile anda yaslanabildikleri bir omuz olduğumu fark etmekten dolayı “iyi ki buradayım” dedim kendime... *** Sekiz katlı bir binanın içinden 48 saat sonra ses veren birine ulaşmak için açtıkları tüneli göstermek istedi maden işçileri. Kimseyi sokmadıkları enkaza soktular... “Bak” dediler “nasıl çalışıyoruz biz aslında... Bir tünel ördük burada, dört kişi var içeride, gel gör bak” dedi şefleri. İçlerinden en genci kafasından kaskını çıkarıp bana verdi. Elimden tuttular. İşlerini göstermek istiyorlardı. Başarılarını göstermek istiyorlardı. Nasıl zor bir işin altından kalktıklarını anlayayım istiyorlardı. Üç kare fotoğraf çekildi... “Buraya baksanıza” dedi Burak denklanşöre basarken. Baktık... *** Şimdi... “İclal Aydın’dan da bir deprem hatırası” başlığı ile bu fotoğrafı haber yapan insafsız... Bu haberi büyük bir sevinçle paylaşan diğer zalim... “Yuh, katalog çektiriyorsun sanki, bir de 333 deseydin” diye yorum yapabilen kalpsiz... “Ay kaskı takınca kaç kişiyi kurtardı merak ediyorum” diyen bilir kişi... “Soğuyorum abi ben bu gazetecilik oyununu görünce” diyebilen meslek erbabı... “Hiç utanmadın mı sen bu fotoğrafı çektirirken?“ diye soran terbiye müffettişi... Kimsiniz kardeşim siz? Herkesi yargılayan kalbiyle, çatal dili arasındaki soluk borusunu çırpsan kurum dökülecek insan, nereden sesleniyorsun? *** Neden buradayım ben diye soruyorum kendime... Ne yapabilirim ki? Ne değiştirebilirim? Pul kadar fotoğrafa yapılan insafsız yorum pul edebilir mi iyi niyetimi, inancımı? O küçük çocuğun boynuma sarılan kolları, bana kaskını veren maden işçisinin gülen gözleri, göğsüme yaslanıp ağlayan genç kızın inci tanesi gibi gözyaşları bir olur mu hiç; İNSAN ENKAZI ağızların, VİCDANLARIN FAY HATTINI ÇATLATAN kelimeleriyle?! Arama kurtarma ekibi girse bu vicdansızların yargı enkazına, içinde insan bulamazlar bundan eminim ama!",female
165,"Seçime ilişkin yorumlar envai çeşit; yorumların yorumları da değil. Medyada “statükocu-demokrat” atışmaları da berdevam. Bir kısmı halka, diğerleri de onlara veryansın ederken, bir tarafta helalleşme, öte tarafta Stockholm sendromuyla uğraşılıp durulduğu da söylenebilir. CHP’nin bekleneni verememesi ise, böyle atışmalar, yorumlarla geçiştirilecek gibi değil; bitmeyen iç çatışmaların bir yenisi geliyor. Seçim yorumları arasında Bianet’te okuduğum Ayşe Buğra ile A.Murat Eren’in analizleri bana ilginç geldi.. Buğra, olumsuz sosyo-ekonomik göstergelere karşın AKP’nin yoksul kesimlerden oy almasını sosyal politikalarla açıklamaya çalışırken, Eren il bazındaki sosyo-ekonomik gelişmelerin oya yansımadığı gibi sonuçlara varmakta. Bu iki değerlendirme nasıl bağdaştırılabilir diye düşündüm. Türkiye’nin insani gelişme endeksinde ekonomik gelişmişlik düzeyine göre 26 basamak geride, 83. sırada olduğu biliniyor. Yoksulluk oranı yüzde 18; işgücüne katılımın yüzde 45’lerde kalmakta; kadınlar arasında bu oran yüzde 27; bu düşük katılımda bile istihdamın yarısı kayıt dışı ve işsizlik oranı resmi olarak yüzde 12 dolayında, gerçekte daha fazla; asgari ücretin ancak sefalet ücreti olarak nitelendirilebileceği biliniyor; tüketim yüksek, ancak kart borçları da durmadan artmakta. Bu sosyo-ekonomik göstergelere karşın, sosyal politikanın en altta kalan yoksullara yardım politikasından öteye gidemediği bir ülkede seçmenin yarısı bu politikalara evet diyor. Garip olsa gerek! Öte yandan, işçi ve memur sendikalarının nasıl geri püskürtüldüğü, bir tarafta toplu sözleşme bile yapılamazken, diğer tarafta dışarıdaki işsizler ve kayıtsızlar hatırlatılarak toplu sözleşmelerin nasıl baskılandığı malum. Ancak, kentlerde alınan yüksek oylara bakarsak, I Mayıs’ta alanları doldursa da, emekçilerin önemli kısmının da bu politikalara karşı fazla bir muhalefeti olmadığını düşünmekten başka yol yok. Buradaki garabet de değil! Buğra, bu olumsuz göstergelere karşın AKP iktidarından yana oyları, çelişkili görünse ve tek etken olmasa da, yoksullara uzanan politikalara bağlıyor. Geçmişte daha adil bir sosyal politikanın olmayışı ve AKP iktidarının, hak temelli olmasa da, sağlık sistemindeki reformlardan sosyal yardım alanlarını ve kapsamını genişleten uygulamalarının kadar birçok politikasının kentlerin çeperindeki kesimlerden oy almasında etken olduğu sonucuna varmakta. Böyle bir ilişki kuranlar değil; ben de bu görüşteyim. Murat Eren ise, seçim sonuçlarını il bazında ve en çok oy alan partilerden yola çıkarak analiz etmenin birçok detayın atlamasına yol açacağını söyleyerek, kentlerin gelişmişlik düzeyi ve 2003 yılından buyana sosyo-ekonomik gelişmişlik açısından yaşadıkları değişimin seçimlere nasıl yansıdığına bakmış. Bunun için 2003-2010 arasında illerin sosyo-ekonomik gelişmişlik düzeyindeki değişimi irdeleyen bir araştırmayı baz almış ve bu araştırmaya göre olumlu veya olumsuz anlamda değişim gösteren veya aynı düzeyde kalan illeri guruplandırarak, bu illerde ortaya çıkan seçim sonuçlarını irdelemiş. Vardığı sonuç şu: İl bazındaki değişim veya seçmenlerin yaşam kalitesindeki yükseliş veya düşüş seçimlerde verilen oylara yansımıyor. Yani bu illerdeki seçmen davranışıyla sosyo-ekonomik koşullarda olumlu veya olumsuz değişim arasında anlamlı bir ilişki yok. Ancak bağımsızların daha çok oy aldığı iller için bir ilişkinin varlığından söz edilebilir; çünkü, bu illerin çoğu 2003 yılından buyana sosyo-ekonomik açıdan daha gerilemiş durumdalar. Bu koşullarda, özellikle orta sınıf için yaşam standardından daha etkili olan korkular veya değerlerin devreye girdiğinden söz etmek de kaçınılmaz. Yoksul kesimler için ise, bu korku ve değerlerin yanı sıra, yeterli olmasa da sosyal yardımların gelişmesinin AKP’den yana oy verme eğilimini arttırdığı söylenebilir. İki analiz çelişkili sonuçlar veriyor gibi; oysa değil. İnsani gelişme göstergeleri ve sosyo-ekonomik eşitsizlikler ortada; sosyal yardımların çapı ve etkisi belli. Bu durumda yoksullara yönelik politikaların oy getirdiği düşünülse de, olumsuz koşulları dönüştürücü daha temel politikaların istenmemesi veya yokluğunun önemli bir oy kaybına yol açmaması gibi bir gerçeklik de var. Bu da, yaşanan sosyal sorunlarla izlenen ekonomi politikaları arasında bir bağ kurulamaması, kısacası demokrasi ve vatandaşlık bilincinin yetersizliği ile açıklanabilir. Eren’in analizi bunu vurgularken, asıl kaygı duyulması gereken noktayı da ortaya koymakta. Özetlersek, her iki sonuç da, bu ülkedeki siyasal seçimlerde sosyo-ekonomik koşulların ve sınıfsal kimliğin fazla bir anlamı olmadığını, buna karşın popülist politikaların karşılık bulduğunu göstermekte. Galiba hem muhafazakarları hem de liberalleri seçim sonuçları açısından asıl sevindiren nokta burası. Solun en çok üzerinde durması gereken nokta da burada, kuşkusuz. Birçok İslami yazarın solu toplumu anlamamakla, örneğin dinin önemini görmemekle suçladığını biliyoruz. Solun sıgaya çekileceği epeyce şey olduğunu düşünsek de, aslında hepimiz için buradan nasıl bir demokrasi ve özgürlük anlayışına ulaşılabileceğimiz gibi bir soru var. Kısacası seçim sonuçları ile halkın zekası veya gerçekçiliği arasında bir ilişki kurmayı düşünmüyorum; ama siyaset, demokrasi ve vatandaşlık anlayışındaki gedikleri ve bunların nasıl popülist politikalara kurban gittiğini söylemeden geçemeyeceğim. Sınıfsal ve bölgesel sosyo-ekonomik göstergeler ortada. Bu göstergelerle siyaset ve demokrasi arasında bir ilişki kurulmazken, milliyetçilik, müslümanlık, cemaatçilik, etnik kimlik, klientalizm üzerine bir siyaset ive demokrasi inşa edilmesi ise, hem gelecek hem demokrasi açısından kaygı verici. Bu hep böyleydi diye de avunamayız. Bir yandan çok ders almamız gereken bir demokrasi deneyimimiz, öte yandan sözde de olsa demokratikleşme gibi bir beklentimz var. Bu nedenle, devletçi ve statükocu partiler, siyasetçiler ve köşe yazarlarına ver yansın edenler onların gerçekçilik kaybından söz ederken, başka gerçekliklerin gözden kaybolduğunu söylemeden geçemiyorum. Örneğin bu oy davranışı nedeniyle değil midir ki, -bırakınız sosyo-ekonomik eşitsizlikeri- heykeller yıkılmasına, gazetecilerin hapse girmesine, öğrencilerin coplanmasına fazla ses çıkarılmamaktadır. Bundan dolayı değil midir ki, medyada bir “iktidar-düzen” ayarı yapılma gereği duyulmaktadır! Devletin partizanlaşmasına, kamu arazilerinin yağmalanmasına, tarihe ve doğaya boş verilmesine, kentlere çirkinlik abidelerinin dikilmesine yeterince ses çıkarılamaması da bundan değil midir? Kısacası sormadan edemiyorum. Reel politik derken, önemser göründükleri demokrasiye milliyetçi ve ümmetçi söylem, cemaatçi dayanışma, popülist politikalar ve onların karşılığı olan klientalist davranışlarla mı gidileceğini düşünüyorlar?",female
166,"Tamamlanmamış, herhangi bir sona bağlanmamış hikayelerimizle, yarım yamalak, yolumuza devam ediyoruz. Hayat bu yarım kalan hikayelerin toplamı bizim için. Küçük bir not defterin var. Nedense her için karardığında birşeyler karalıyorsun. Bazen sinirle, hırsla yazıyorsun. Yazmayı bitirdiğinde sanki canını acıtan şeyleri de orada bırakmış gibi rahat görünüyorsun. O zamanlar neler yazdığını daha bir merak ediyorum. Benim elimde bir kitap var. Ne zaman içim daralsa ona sığınıyorum. En çok Mehmet Güreli'yi dinliyoruz şu sıralar. Yeni çektiğin fotoğrafları ve sergi hayallerini anlatıyorsun. Birara şimdiye kadar en çok Into the Wild'ın seni etkilediğini söylüyorsun. Sanırım kitaptan değil, filmden bahsediyorsun. Ben susarken, sen konuları nasıl değiştirebiliyorsun, şaşıyorum. Aslında seni tam olarak dinleyemiyorum. Konuşurken yaydığın enerjiyi, önüne düşen saçlarını bıkmadan arkaya atışını, heyecanlı sözlerine eşlik eden ince parmaklı ellerini , sigarayı içine çekişini inceliyorum. Yine bombalar patlıyor, borsa senin ruh halinden bile daha değişken bir süratle yükselip düşüyor. Suratı asık adamlar kin kusuyor televizyonda, ardından silikonlu kadınlar yüzlerinde anlamsız bir gülümsemeyle kimseyi ilgilendirmeyen konulardan bahsediyor. Bazen herşeyi tüketmiş bir kadın gibi başlıyorsun güne. Gün ortasında ise enerji dolu, yeni şeyler keşfetmeye hevesli bir çocuksun. Akşama nasıl olursun ikimiz de bilmiyoruz. Seni istediğin yerlere götürebilecek bir araban olsun istiyorsun. Seni istediğin yerlere götürebilecek bir araban olunca, daha güzel bir araban olsun isteyeceksin. Sonra da arabaların olmadığı bir yere yerleşmenin hayalini kuracaksın. Gülüyorsun bu gerçeğe. Yaz sıcağında, ""bir yağmur yağsa da yorganın altında siyah-beyaz bir film izlesek"" diyorsun. Kış gelince kıyafetler üzerinde ağırlık yapıyor, sokakta insanlar, hayvanlar donuyor diye söyleniyorsun. Sonra nasıl değişiyor konu bilmiyorum ama yalancı bir adam olduğumu ve birgün kendi yalanlarımda boğulacağımı söylüyorsun. O kadar aşıksın ki bana, her seferinde inanıyorsun yalanlara. O kadar aşığım ki sana, kal diye sürüyle yalanlar uyduruyorum. Ancak olacaklara onlar bile engel olamayacaklar, biliyorum. Biz kendi yolumuzda hatıralar biriktirirken, içimizde bir kanser gibi taşıyoruz ayrılığı. İkimiz de bu yüzden en çok şuan seviyoruz birbirimizi. Kısa bir süre sonra öleceğini öğrenen bir insanın gözünde nasıl değere biniyorsa her nefes, kadar değerliyiz birbirimiz için şuan. Bombaları, asık suratlı adamları, kin kusan insanları, herşeyi, herkesi unutuyoruz bir şekilde bugün. Sormuştun hangi fotoğraflarını en çok sevdiğimi ve ben ""hepsi güzel"" diye geçiştirmiştim. En çok flu olanları sevdiğimi farkettim.",female
167,"Ya bir yerlere gidiyorsun ya bir yerlerden dönüyorsundur. Şöyle sadece durabiliyorsan, her şeye rağmen durabildiğin bir ansa şu tadını çıkarıyorsundur. Yolunun neresindesin bilmiyorsundur. Geçmişin kabukları, şimdinin hızla geçmişe karışması, gelecekten beklediklerin, beklemediklerin ve hepsinin birbirine girmesi… Bir kış günü olabilir, Kadıköy-Beşiktaş arası bir vapur seferi olabilir, zamanlardan bir zaman olabilir, bu yer-zaman ve mevsimin birbirine geçtiği bir da olabilir. Yağmurda sallana sallana yürüyorsundur, sigaranı yakmışsındır, rüzgâr kurutmuştur ellerini, dudaklarını, gri bir sabahı karşılamış, nasıl akşam olmuş anlamamışsındır belki. Köpeklerle, kedilerle, martılarla paylaşmışsındır yemeğini. Ne bileyim, asmışsındır yüzünü, kısmışsındır gözünü, ellerin ceplerinde hesaplaşıyorsundur birileriyle kafanda. Belki kendinle. Artık ölmek için bile çok para gerektiğini düşünüyorsundur. Her sabah işe giderken dinlediğin, gün içinde içinden mırıldandığın, akşam eve gelip çaldığın şarkılar… Bizi ne hale getirdiler ki artık sevdiğimiz şarkıları dinlemeye, söylemeye, hep okumak istediğimiz kitapları okumaya vaktimiz kalmıyor diye söyleniyorsundur. Tütün kokan ellerinle avuçlamışsındır sütsüz kahveni. Not defterine bir şeyler karalıyorsundur. Bulutlar geçiyordur üstünden. Yıldızlar kayıyordur. Yağmurlar yağıyordur çatına, karlar birikiyordur pencerenin önünde. Güneş açıyordur. Zaman akıyor, mevsimler değişiyordur senin olduğun yerlerde de. Siyah-beyaz filmler izliyorsundur. Bazen de belgeseller ya da basit ve saçma aşk filmleri... Sadece tek başınayken izlemeye ve ağlamaya cesaret edebileceğin kadar saçma olanları... Arkadaşların çoğunu aramıyor, hiçbir eski sevgilini unutmuyorsundur. Yorgunsundur. Uyumsuzsundur. Kırmızı kart görüp oyun dışı olmuşsundur. Beklediğin şeyler vardır. Beklediğin kişiler, telefonlar. Ve verdiğin sözler; bazen tutamadığın. Gitmek istediğin yerler, dönemediğin yollar, fotokopisini çektiğin bir ton gereksiz belgeler vardır. Tükenmez kaleminin mürekkebi tükenmiştir, telefonun şarjı bitmiştir, anahtarını evde unutmuşsundur, kredi kartında para kalmamıştır, arkadaşının numarasını ezberlememişsindir, evinin yolunu unutmuşsundur. Birkaç nota birleşip kulağına ilişmiştir de birini hatırlamışsındır. Bir cümle kurmuştur biri bir gün sana da, hiç aklından çıkaramamışsındır. Özlediğin kokular, sesler duymak istediğin sözler vardır. Aldatmış ve aldatılmışsındır. Terk etmiş ve terk edilmişsindir. Ya tüm tasalardan çok uzaksındır ya da tutuklusundur, biber gazı yemişsindir, dövülmüşsündür, gözler altına alınmışsındır. Bunları kimseye anlatmamışsındır belki. Şehirlerden bir şehir, zamanlardan bir zaman, mevsimlerden bir mevsim oturmuşsundur da sen eski bir şarkı dinliyor, okuduğun bir kitaba yeniden başlıyorsundur.",female
168,"Birkaç yıldır, yazları Büyükada’da yaşama şansına sahibim. Her geldiğimde doğası, köşkleri, bahçeleri ile “bu ne nimet” demeden geçemediğim bir yer oldu Ada. Adalar’ın Tüm İstanbul için hazine değerinde olduğuna da kuşku yok. Bu hazineyi oluşturanlar da, yalnız doğa değil, aynı zamanda geçmişte burada yaşayan insanlar. Ada’yı, Adaları sevmişler, daha da güzelleşmesi için yapılarıyla, bahçeleriyle emek harcamışlar ve ortaya bugün imrenilecek bir güzellik çıkmış. Korkarım ki, bugün yaşayanların çoğu emek vermekten çok tüketmek derdinde. İşin en kötüsü, Adalar’ın, Büyükşehir Belediyesi ile Adalar Belediyesi arasında yönetimler arasında paylaşılacak bir “nesne” haline gelmesi. Bu paylaşım kavgasında hukuki ve siyasal anlamda tartışlacak konu vardır muhakkak; ama orada yaşayan veya gezmeye gelen biri için ortada hem üzülecek hem gülünecek bir durumdan başka bir şey görünmüyor. Bir bakıyorsunuz; bir meydana, “burası Ukome kararıyla Büyükşehir Belediye sorumluluğundadır” tabelası dikilmiş. Ukome nedir diye soruyorsunuz, Ulaşım Koordinasyon Merkezi imiş. Adalarda faytonlar, arabaları işlediğine göre, demek ki Ukome faytonların trafiği ile de ilgili; bu meydanı da sorumluluğuna almış. Meydan bu tabelayla birlikte öylece gelen geçene bakıyor. Gülmek mi, ağlamak mı daha doğru olur, bilemiyorum. Sonra, “bir meydan belediyenin değil, olsa olsa orada yaşayanların malıdır” demek geçiyor içimden. Bir belediyenin bir meydanla ilişkisi de, oraya “benimdir“ yaftası yapıştırmak değil, ancak hizmet götürmek olabilir. Bu hizmetin de tarihi miras, çevre koşulları, halkın isteğini dikkate alacak biçimde yapılandırılması gerek. Adalar Belediyesi kendileri gibi seçimle geldiğine göre, Büyükşehir’in de ona köstek değil destek olması beklenir. Hani hep seçilmişlerden yanalar ya! Oysa ne yapılıyor? Önce Ada Belediyesinin meydan düzenlemesi bozuluyor, sonra “özel mülktür, girilmez” gibi bir ilanla meydan sahipleniliyor. Bilmem, meydandaki bu tabelanın gelen geçen açısından komik karşılandığının farkındalar mı? Ya da, böyle bir ilanın Büyükşehir Belediyesi’nin hizmet anlayışını gösteren bir ibretlik olduğunu görebiliyorlar mı? Göz kirliliği yaratması da cabası. Komik, gerçekten komik! İskele’den indiğiniz meydanda da hummalı bir faaliyet var; Büyükşehir Belediyesi meydan düzenlemesi yapıyormuş. Burada tabela konmakla yetinilmemiş, faaliyete girişilmiş. İyi de, güya 1 Haziran sonrası inşaat yasağı var; yasağı denetleme konumundaki kurum ise yasağa filan aldırmıyor. Gemiler her gün yığınla turisti ve İstanbullu’yu Adalar’a taşıyor; ama onları ilk karşılayan güzellikler değil, toz toprak. Bir de meydana kondurulmuş koca bir zabıta binası. Kocaman ve çirkin. Büyükşehir’in burada zabıta sorumluluğu mu var diyor ve şaşırıyorsunuz; ama onların derdi başka. Adalar Belediyesi görüntü kirliliği yaratan bina eklerini yıktırmaya çalışırken, Büyükşehir ilk ayak basılan, bu nedenle en korunması gereken yere bir çirkinlik abidesi kondurabilmekte. Tarih, miras, güzellik, koruma, nereden baksanız moraliniz bozuluyor. Özetle, Büyükşehir Belediyesi’nin, belde belediyesine karşı iktidar mücadelesi, daha doğrusu gövde gösterisine girdiğini anlıyoruz, anlamasına da; yakıştıramıyoruz. Yukarıda da değindim; bu durumun tartışılır yanları olabilir. Ancak bir vatandaş olarak baktığımda, olan bitene “çok yazık” demekten kendimi alamıyorum. Yazık; çünkü hizmet götürmek durumunda olan bir belediye, iktidar ve yer kapma yarışında. Halkın seçimini yere göğe konduramayanların işlerine gelmediğinde seçim filan dinlemedikleri anlaşılmakta. Varlık göstermeyi de güç göstermekten öteye taşıyamadıkları ortaya çıkmakta. Oysa varlık göstermek istiyorlarsa, Adalar’a yapabilecekleri çok şey var. Adalar Müzesi yer bekliyor; restarasyonu gereken bir dolu güzelim yapı var; sergi alanları, kültür merkezi gibi ihtiyaçlar büyük. Hani neredeler? Acaba sorsak, Adalar’a kaç liralık bir yatırım yapmışlar? Ya da, hangi ecdad yadigarını gün yüzüne çıkarmışlar, hangi güzelliği gelecek kuşaklara aktarmışlardır? Başka bir partiden belediye aşkanı seçildi diye, bu beldeler bizim olmaktan çıkıyor mu? Tüm bunlara bakınca, daha büyük resme gelmek kaçınılmaz ve ne kadar çok konuda yanıltıldığımızı görmemek mümkün değil. En başta aklıma, AKP’nin muhafazakar-demokratlık iddiası geliyor. Demokrasi anlayışları konusunda kuşkum çok da, muhafazakarlıkları konusunda genel kanıya ben de katılıyordum. Ama bakıyorum da, gerçekten muhafazakar olsalar geçmişe saygıları, dolayısıyla da geçmişten bize miras kalan bu güzellikleri koruma adına ciddi bir politikaları olurdu. Oysa yalnız Adalar’da değil her yerde talana dönüşen bir yapılaşma ve güzellikleri silip götüren çirkinlikler almış başını gidiyorken, ne muhafazakarlığı! İktidar gerektiriyor ve rant görünüyorsa muhafazakarlıktan eser yok; kadın ve aile denilince ise muhafazakarlıkta çiçekler açmakta. Yani, kullanılan her kavramın bir de AKP’cesi var; böyle anlayıp, böyle bilmek gerek. Şimdi gelin de, seçim öncesi ekranlara düşen, hala devam eden “birlik-beraberlik “şarkısını” gönül rahatlığıyla dinleyin. Evet iyi bir seçim yatırımı; sözleri de, melodisi de güzel; insanın aklına ve diline kolayca yerleşebiliyor. Ama, aynı safta yer almayanları bekleyen akıbetler ortada ve bir heykelin bile hışma uğramaktan kurtulamadığı bir iktidar karşısında şarkının dile getirdiği beraberlik çağrısını nereye koyalım. Tek yol, muhafazakarlık ya da demokrasi gibi beraberlik anlayışını anlamak için de “AKP’ce öğrenmek. O zaman da yalnız şarkıya değil, hepimize yazık olur!",female
169,"Geçenlerde kafeteryada yemek sırasında beklerken eski bir öğrencimle karşılaştım. Birlikte yemeye karar verdik. Biraz anlattı, biraz ben söyledim. Sonra laf lafı açtı ve kitaplardan söz etmeye başladık. Bana sevdiği bir yazarı önerdi. Bir Rus yazar: Victor Pelevin. Kimi öykülerinden, romanlarından söz etti. ‘Mavi Fener’deki öykülerden birini, en büyük hayali bir bisiklete dönüşmek olan kulübenin hikayesini anlatışını dinlerken, birden bu konuşmayı daha önce yaptığımız hissine kapıldım. Aynı diyaloğu kelime kelime tekrar ediyor gibiydik. Bunu ona söyledim. “Hayır. Bunu daha önce konuşmadık. Böyle olsaydı mutlaka hatırlardım,” dedi ve genç bir insanın hafızasına duyduğu güvenle ekledi, “Ben hiç bir şeyi unutmam.” Onunla vedalaştıktan sonra, aklımda Pelevin ve bu garip konuşma olmak üzere kütüphaneye doğru yürüdüm. Hafızam hayatımın hiç bir döneminde parlak olmamıştır. Ama şu aralar iyice kötüledi, diye düşündüm. Artık olup biteni unutmakla kalmayıp yalancı hatıralar da mı üretmeye başlamıştım acaba? Bu konuşmayı daha evvel yaptığımızdan neredeyse emindim. O zaman kütüphaneye gidip ‘Mavi Fener’i aramış mıydım? Bunu hatırlayamadım. Ama bu sefer mutlaka bakacaktım. Kütüphaneye girince sakinleşir gibi oldum. Boğaziçi’nin kütüphanesi evim gibidir. Orada kendimi güvende hissederim. Öğrenciliğimden beri düzenli bir şekilde gidip geldiğim için, hangi kitap nerededir üç aşağı beş yukarı bilirim. Hatta artık kimi rafları ezberlediğim için, bazı kitapları numaralarına bile bakmadan elimle koymuş gibi bulurum. Rus edebiyatının yerini biliyordum. Kataloğa bakmak zahmetine katlanmadan, büyük bir güvenle üst kata tırmandım. Rafların arasında dolaşmaya başladım. Ama bir gariplik vardı. Raflardaki kitaplar tanıdık gelmiyordu. Elimde olmadan ürperdim. Hiç bir şey aynı değil gibiydi. Bilgisayarın başına geçip ‘Mavi Fener’in kodunu not ettim. Tamam. Bildiğim gibiydi. Rus edebiyatı rafında olmalıydı. Bir daha baktım. Rus edebiyatının yerinde yeller esiyordu. Onun yerini bir takım mühendislik kitapları almıştı. Tedirginliğim iyice arttı. Endişe içinde en iyi bildiğim raflara doğru seyirttim: İngiliz edebiyatı, felsefe… Hiç biri yerinde yoktu. Gözlerime inanamadığım için dönüp dolaşıp aynı yerlere bir daha bir daha baktım. Neredeyse ağlamaklı bir halde kütüphane masalarından birine çökmek üzereydim ki, halimi farkeden memurlardan biri yanıma yanaştı ve kütüphanenin yenilendiğini, kitapların yavaş yavaş üst kata taşındığını söyledi. ‘Rafları etiketleme işlemini henüz tamamlayamadık ama aradığınız kitabı yukarıda bulabilirsiniz’ dedi. Onu dinlerken, geçen hafta posta kutuma düşen ve kütüphanede yeni bir bölümün açıldığını duyuran mesajı hatırlayıverdim. Evet, bu her şeyi açıklıyordu. Kitapların yeri değişiyordu, hepsi buydu. Rus edebiyatı havaya uçmamıştı, İngilizlere halel gelmemişti, felsefe bölümünde de Hegel ve Schopenhauer birbirlerine dudak bükerek hala aynı rafta yan yana duruyorlardı. Bunda insanın içini rahatlatan bir şey vardı. Kütüphaneden elim boş çıktım. ‘Mavi Fener’ kütüphanede kayıtlıydı ama anlaşılan biri benden önce davranıp almıştı. Telaş içinde bunu farketmemiştim. Yine de bunun keyfimi bozmasına izin veremezdim. Nasıl olsa her şey yoluna girmişti artık. Kantinde çayımı içerken, kitapları yerinde bulamayınca verdiğim tepkinin şiddetini düşündüm. Yıllardır aynı işi yaptığı için hiç tereddüt etmeden alıştığı raflara doğru yürüyen bedenimin başka kitaplarla karşılaşınca uğradığı şaşkınlığı. Bir kaç adım gerileyip raflara yeniden bakışımı. Gözlerime inanamayarak bir daha bir daha kontrol edişimi. Ve olan bitene anlam veremediğim için duyduğum kaygıyı. Birden gözümün önüne yaşlılıktan buğulanmış yeşil gözleri ile bana tanımadan bakan anneannem geldi. Hep şaşkındı son zamanlarında. Hep sorar gibi bakıyordu. Ölümünden kısa bir süre önce, hastanede birlikteydik. Bir ara bana döndü, hafızasını delik deşik eden Alzheimer’in zerre kadar etkileyemediği kibarlığıyla “Sizi çıkaramadım. İsminiz nedir?” diye sordu. Boğazıma bir şey oturdu. Ama onu cevapsız bırakamazdım. Boğazımı temizleyip ismimi söyledim. Bu tesadüfe inanamayarak güzel gözlerini açmış: “Benim torunumun da ismi aynı,” demişti. O şaşkınlık. O kaybolmuşluk hissi. Aynı rafa yeniden ve yeniden bakmanın boşunalığı. Hiç bir şeyi ait olduğu yerde bulamamanın yarattığı düşkırıklığı. Bir için anlar gibi oldum. Anneannem, kendi ‘Mavi Fener’ini sonsuza dek kaybetmişti.",female
170,"Dersim dört dağ içinde Ahmet Kaya dinliyorum... Ne güzel de söylüyor... İnce bir sızı gibi yüreğime işliyor sesi ve söylediği türkünün sözleri... “Dersim dört dağ içinde / Gülü var bağ içinde / Dersim’i Hak saklasın / Bir gülüm var içinde...” *** O gülü Dersim’de bırakıp gurbete çıkanlardan biri yaşadığı zorlukları bakın nasıl dile getiriyor: “Dört yaşında Tunceli’deki köyümüz Keşkuvar’dan Ankara’ya geldik. Kale duvarının dibinde bir eve yerleştik; gecekondu mahallesine. 6 kardeştik. Zar zor geçiniyorduk. Erzaklarımız köyden gelirdi. Sonra İzmit’e taşındık ama ben anneannemle Ankara’da kaldım bir yıl; çünkü hiç Türkçe bilmiyordu, sadece Zazaca konuşabiliyordu. Ben de ona tercümanlık yapıyordum.” (*) *** O biri; CHP Genel Başkanı Kemal Kılıçdaroğlu‘nun eşi Sevim Hanım‘dan başkası değil. İçten ve yalın anlatımıyla sanki da dinlediğim şarkıya eşlik ediyor: “Dersim’in altı kelek / Perte’ye gidek gelek / Eli elimde olsun / Kapı kapı dilenek...” *** Kapı kapı gezip “Dersim’de aslında ne oldu?” sorusuna yıllar yılı yanıt aramış bir isim; Sevim Hanım’ın eşi Kemal Bey... Tarihçi Cemal Kutay ile konuyu uzun uzun konuşmuş. Sonra 1938’de başbakanlık koltuğunda bulunan Celal Bayar‘dan randevu almış. Ancak, Bayar’ın ani rahatsızlığı ve ardından da ölümü nedeniyle bu görüşme gerçekleşmemiş. Kılıçdaroğlu’nun kapısını çaldığı bir diğer isim, Dersim olayları sırasında emniyet müdürü olan ve Türk sağının duayenlerinden İhsan Sabri Çağlayangil... Onun anlattıklarıyla türkünün alıntılandığı şiirin şu bölümleri nasıl da uyumlu, nasıl da paralel... “Elin elimde değil / Mavzer belimde değil / Yıkarım seni Dersim / Ferman elimde değil...” (**) *** “Ferman CHP’deydi ve Dersim’de katliam yapıldı!” deyince CHP Tunceli Milletvekili Hüseyin Aygün, partide işler karıştı. Gözler Dersimli Genel Başkan’a çevrildi. Oysa Kılıçdaroğlu’nun olaylara “isyan“ demeyişi ve bu konuda gençliğinden itibaren yaptığı araştırmalar aslında çok şey anlatıyordu. Tabii anlamak isteyene... “Ne oldu ağama ne oldu / Gül benzin sarardı soldu / Ağam bu yerden gidelim / Bu yerler viran oldu...” *** “Yine viran oldu CHP, parti karıştı” yorumları yapılıyor iki gündür... Şimdi tam bu noktada ne oldu, kim ne dedi, kim kime muhalefet etti, hiç girmeyeceğim. Parti içi hesaplaşmalar değil benim konum. Siyasetin tarihi, siyasetçilerin de tarihçileri yok saymasına itirazım. Politikanın ahkâmının, toplumun alın yazısı olmasına... Buna bir son verilmemesine... Karşı konulamamasına, boyun eğilmesine... “Dersim’in yazıları / Meliyor kuzuları / Ben buraya gelmezdim / Alnımın yazıları...” *** “Alın yazısı kader değildir!” derdi sık sık... Haramiler Alın yazısı türküsünde olduğu gibi insanın kaderini eliyle yazdığını söylerdi.. Bir gün katıldığı bir programda kendisini sol türkülerin babası olarak tanıtan sunucuya itiraz etti. “La minör sağdır da Fa sol mudur?! Müzik evrenseldir, siyaset üstüdür gözüm. Siyaset, müziğin, sanatın, tarihin kaderi olmamalı! Siyaseti her şeye bulaştırma hastalığına bir son vermeli bu ülke!” diyerek tersledi... Birkaç gün önce ölümünün 11. yılında andığımız Ahmet Kaya yaşasaydı eminim aynı sözleri bu kez Dersim olayları konusunda tarihçileri yok sayan siyasetçiler için söylerdi, onları Allah’a havale ederek... “Dersimi Hak saklasın / Bir gülüm var içinde...”",female
171,"Okumayı sevenler ikiye ayrılır: Aslan okuyucular ve kurt okuyucular. Aslanlar, önlerine ne gelirse yalayıp yutarlar. Yerde bir kâğıt parçası görünce okumadan geçemeyenler, lokantaya gittiklerinde önlerine gelen mönüye sonu ‘tatlı’ biten bir kısa hikâye muamelesi yapanlar, gazeteleri kıyıda köşede kalmış, en küçük haberlere kadar hatmedenler hep bunlardır. Her iyi okuyucu, hayatının bir döneminde aslan okuyucu olur, ama çok azı aslan olarak kalmayı başarır. Çünkü aslanlık ‘bakir okuyuculuk’tur bir yandan da. Her sevgilide nasıl ilk aşkınızdan bir iz buluyorsanız, okumayı öğrendiğinizde yüreğinizi titreten ilk heyecan da sevdiğiniz her yazarla tekrarlanır durur. Onun içindir ki, yorganın altında gizli gizli Jules Verne okurken uyuyakalıp rüyasında arzın merkezine inen çocukla, bütün Iris Murdoch romanlarını arka arkaya okuduktan sonra Akdenizli mizacını bir kenara koyup İngiliz usulü sıkıntılar yaşamaya başlayan bir yetişkin arasında aslan okuyuculuk açısından pek bir fark yoktur. Kurtlar ise böyle değildir. Aslanlar gibi iştahla saldırmak yerine, önlerine gelen her kitabı önce iyice bir koklarlar ve öyle her şeyi okumaya tenezzül etmezler. Hepsinin ayrı ayrı hassasiyetleri vardır. Bazısı kelime oyunlarına tahammül edemez, bazısı samimiyet krizlerine girer, bazısının da dille ve üslupla ilgili alerjileri vardır. Kimi doğuştan böyledir, kimi yaşlandıkça kurtlaşır, huysuzlaşır, seçici olmaya başlar. Aslında kurtluğun yaşlanmakla ilgisi, edindiğimiz ince zevklerin bizi birer ‘gurme’ haline getirmesinden de ziyade şu gerçeğin kafamıza dank etmesindendir: Kısa ömrümüzün dünyadaki bütün kitapları –hatta yalnızca iyi kitapları bile– okumaya yetmeyeceğini fark ederiz ve bunu hissettiğimiz andan itibaren elimizi öyle her kitaba atamaz oluruz. Gençken hiç ölmeyecekmiş gibi yaşar ve okurken, ölümsüz olmadığımızı keşfettiğimiz andan itibaren sadece yaşamak konusunda değil gönlümüzce okumak konusunda da tutulur kalırız. İronik olan şudur ki, bir kurt okuyucu her zaman ‘yeniden okuyan’ biridir. Kurtların hepsi eninde sonunda daha önce okudukları kitaplara yeniden el atarlar. Bunca iyi kitap ve bu kadar zaman varken, insanın satır satır bildiği bir kitabı yeniden okuyor olması bir lükstür aslında. Hem de çok büyük bir lüks. Bunu kimse kurtlardan daha iyi bilemez. Aslan okuyuculuğun en fena tarafı oburluktur. Aslanlar, daha fazla hep daha fazla ister ve doymazlar bir türlü. Daima bir sonraki hamleyi merak ederek okudukları kitaplarda, olay örgüsünün cazibesine kapılır giderler. Polisiyelerin bir kısmı aslan tarafımıza hitap eder ve yalnızca bu zevki verir (iyi polisiyeler bunun ötesine geçebilenlerdir): Tam öykünün içinde kaybolduğumuzu düşünürken, yazar elimizden tutup bizi kendi kurguladığı labirentten çıkarır. Böylece, yolun sonunu görmüş olmaktan kaynaklanan anlık bir haz duyarız. Ama bir daha kitabı elimize almak gelmez içimizden, çünkü bu tür kitaplarda aslolan yolun kendisidir ve biz yoldan geçmişizdir artık. Şimdi başka yollar isteriz. Kurt okuyucuyu aslan okuyucudan ayıran en önemli özellik, ikinci bir kez okumayı istemeyeceği her kitaba şüpheyle bakmasıdır. Onun ilgilendiği kitaplarda önemli olan yolun kendisi değil, yolda nasıl yüründüğüdür. Bu soruya yanıt bulabilmenin verdiği zevki, bir bilmecenin çözülmesinden aldığı anlık hazza tercih eder. Yeni bilmeceler sunan ortalama bir kitabı okumaktansa, tanıdık iyi bir hikâyeye dönmek istemesi de bundandır. Çünkü her okuyuşunda bir başka cümle aydınlanır, bir başka tasvir dikkatini çeker, ya da daha önce pek de önemsemediği bir yan karakterin hiç de sandığı gibi silik biri olmadığını fark ediverir. Onun içindir ki, bir kurt okuyucuysanız eğer, eliniz mutlaka daha önce okuduğunuz kitaplara uzanır. Sonra bir de bakarsınız ki, senelerdir tanıdığınız ama sizi hâlâ şaşırtabilen birkaç iyi dostla söyleşir gibi hep aynı romanları okuyup duruyorsunuz.",female
172,"Hayatımızın bir köşesine bir hamak kurup da yavaş yavaş sallansak, hafif bir rüzgar hanımeli kokuları getirse, yüzümüzü okşasa saçlarımıza karışsa… Biz hamakta bile rahat değiliz O kokular çocukluğumuzu getirdiği sürece yerimiz rahat da olsa hamakta nasıl gidip geliyorsak bir sağa bir sola, düşüncelerimiz de öyle gezinip duracak bir oraya bir buraya. Affetmediklerimizin, kendimizi affettiremediklerimizin ağırlığı olduğu sürece hamak, bahar geceleri, hanımeli kokuları bile huzur veremeyecek. Dargın olduklarımızı özleyeceğiz en çok. En çok özlediklerimiz en çok unutmak istediklerimiz olacak. Beyin de aptal ya unutacak işte, silecek bazı şeyleri. Ama bir koku böyle kolay hatırlatacak işte bir zamanlar insanlarla nasıl hissettiğimizi. Olayları hatırlamakta zorluk çekeceğiz belki ama kokular, ifadeler hemen beliriverecek gözümüzün önünde. Şimdi yüzlerinde çizgiler olan sert bakışlı koca adamları, kadınları görenler bir zamanlar küçücük çocuklar olduklarına kim inanır?! Bir zamanlar hepsi kardeşken, hatıralarda anneleri babaları yaşarken hangi şarkılar dinlenirdi evde kim hatırlar? Hatırladıklarında hepsi ayrı evlerde ayrı ayrı ağlar da yine de küslük bitmez. Ne zaman kulakları çınlasa herbiri bir kardeşini düşünür. “Yeter ama konuştuğun arkamdan” derler biraz kızarak. Nasıl da memnun olurlar aslında unutulmadıklarını hissettikleri için. Belli ederler mi hiç. Eski fotoğraflarda karşılarına çıkınca hepsinin içi acımasına acır ama ağızlarından tek kelime çıkmaz. Biri kaldığı yerden işine devam eder, diğeri saçma ayrıntılardan birini seçerek aceleyle bir konu açar. Kardeşler böyledir. Ne kadar benzemeseler de bazen saklı bir yanları hep aynıdır. Birinin sevdiği şarkı başka birinin evinde çaldığında başka biri radyonun sesinin açmasına açar, gözleri dolmasına dolar da yine de elleri gitmez telefonlara. Siz görmezden gelmezseniz neler olacağından korkarsınız, onlar sonuna kadar dinler şarkıyı. Geçmişi bilmeyiz kaçıncı kez düşünür dururlar da hiçbirşey yapmaz, hiçbirşey demezler. Küslük böyle birşeydir. Gurur herşeyin önüne geçer; siz onun önünde dikilemez hale gelirsiniz. Bütün acılara bütün yalnızlıklara güçleri yeter ama kendilerini iyileştirecek güçleri kendilerinde bulamazlar. Kardeşlik ve küslük aynı harfle başlayıp aynı harfle biterler ama aynı cümlede bile güzel durmazlar. Kardeşler onların gözlerinde hiç büyümeyecekler. Onların bu koca bedenlerini biz görebiliriz sadece, onlar birbirlerini eskiden oldukları gibi görürler, hatırlarlar hep. Mahallede top koştururken, yaramazlık yaparken, misket oynarken, dizleri kan, kıyafetleri çamur içindeykenki halleri belirecek her zaman belleklerinde… Biri kulaklarından çekmeden mızmızlıklarını bırakmayacaklar.. Kardeşlerin küslüğü iki düşmanın küslüğünden bile daha güçlü belki de. Ama kimse onları birbirlerinin sevdiği kadar da sevmeyecek. Savaşta da barışta da bu böyle olacak. Hayatlarının ortasında dikilmişken de, bir köşesine hamak kurmuş sallanırken de... Ne kapılar ne telefonlar çalacak belki. Ama hanımeli kokularını getirecek rüzgar. Kulakları çınlayacak…",female
173,"İslami kesimde kadınlardan konuşuluyor yine. Bir süre önce Akif Beki, feminizmi öldürmeye kalkışmıştı, Şimdi, de Ali Bulaç kadınları eve döndürmeye çalışıyor. “Pergel” gibiymiş kadınlar, sağ ayakları-sabit kadem- evlerindeymiş, sol ayaklarıyla istedikleri yere giderlermiş, öncelikle de Müslümanların “hayırlı meclislerine “... Konuşsunlar, iyidir. Konuşuldukça Müslüman kadın için özgürlük ve eşitliğin ne anlama geleceği de daha iyi anlaşılacaktır. Umarım, İslami kesimden kadınlar da bu tartışmaları erkeklere bırakmayıp katılırlar. Böylece, yalnız başörtüsüyle değil, özgürlük ve eşitlik anlayışıyla ilgili fikirlerini de öğrenme fırsatı buluruz. Konu, Diyanet İşleri Başkanı ve İstanbul Müftüsünün kadınları camilerde daha fazla görmek yolundaki konuşmaları ile başlamış. Bulaç, kadının camiye, işe gitmesi, daha fazla görünür ve etkin olmasını İslami örfe yakıştıramıyor ve tam beş yazıdır kadının asıl yerinin olduğu konusunu işliyor. Ev dışını kadına yasaklamıyor elbette. Ama, kadının dışında çalışmasıymış, siyasal katılımıymış gibi konuların Batı’nin “gelişmişlik ölçütü” olarak tüm dünyaya, özellikle de İslam toplumlara empoze ettiği resmi/ideolojik bir görüş olduğunu söylemekten de kaçınmıyor. Korkusu da, kadının önce camiye, sonra piyasaya çıkmasının önündeki engellerin “din içinden meşruiyet” bularak kaldırılması. Sorun da burada... Kadın meselelerine İslam’ın kadına ilişkin örf, öngördüğü alem tasavvuru, ve aile hayatı perspektifinden değil, Batı modernizminin uygun gördüğü söylem ve pratiklerden bakılmaktadır. Bu nedenle, “erkek bakış açısına hapsolmayan bir kadın erkek eşitliği istemi” gibi, herkesin tekrarladığı bir Batı repliğini bugün “şirretliği feminizm diline çevirmiş mütecaviz birinden de, daha rafine biçimde Etyan Mahcupyan’dan da” duymak mümkündür! Mahcupyan’a yöneltilen bu atfın anlamı da ne? Ne alaka? Bu soruya bir yazıyla cevap vermiş Mahcupyan. Cevabı ilginç; “dostu ondan yardım bekliyormuş.” Çünkü, Müslüman toplum bu konularda Bulaç kadar endişeli değilmiş, laik ve modern kesimden ise kimsenin çıkıp Bulaç’la tartışmaya kalkması beklenemezmiş; bu meseleyi tartışmak isteyen Bulaç da, çareyi onu bu tartışmaya katmakta bulmuş. O da dostunun yardımına koşmaya hazırmış... Bir koyu liberalle İslami Örf’ten söz eden biri arasında kadınla ilgili bir tartışma merak edilmeyecek gibi değil. Bu nedenle bekliyoruz... Hele Mahcupyan, laik, modern, feminist kesimden Bulaç’la tartışabilecek birilerinin çıkamayacağını söylediğine göre, kendisinde gördüğü bu “tek adamlığın” hakkını vermesi de beklenmekte! Yazıları okuyunca düşünmeden edemedim. Kadın istihdamını teşvikten artan işsizliğe, kadının aileye geleneksel katkısından piyasaya çıkmasına kadar birçok konuyu eleştirel bakan bu yazıları konuşmalı mı? Kadınların argümanlarının iyi bilindiği bu konularda yeniden kalem oynatmaya değer mi? Bilinmeyen ne söylenebilir; ya da söylenenler ne kadar dikkate alınır ki? En iyisi, bu tartışmayı iki “önemli şahsiyet” arasında bırakmak... Zaten Ali Bulaç da, -bizlerden hangi yanıtları alacağını bildiğinden-sorularını “fakihlere ve dindarlara” soruyor. Örneğin bir sorusu şu: “İslam bilginlerinin icmaı ve ümmetin örfü acaba yanlış olarak dinin özüne aykırı olarak mı teşekkül etti ki, bugün onu değiştirmeye kalkışıyoruz?” İslami örfü, “Allah’ın muradını Şer’i hükümler tatbik eden ümmetin ameli hayatında tahakkuk eden pratikler” olarak tarif ederken, örfü, doğru oldukları gibi, İslam’a da uygun olduklarından hukuk açısından da “kaynak” olarak görmekte. Yani, aslında tartışılacak bir şey yok. Kaynak belli; ne dediği belli; bunu değiştirmeye kalkmak da kimin haddine! Bu durumda, bırakınız feminist talepleri, genel anlamda insan hak ve özgürlüklerinden, ya da kadının siyasal, ekonomik, siyasal, kültürel konumunun güçlendirilmesi gibi taleplerden söz etmek bile mümkün değil. Kadının toplum için, aile için, koca, için, çocuk için önemli olmaktan ötede bir “varlık ve güç” kazanmasını istemek? Olacak şey mi... Hele, dünyayla, toplumla, hukukla, erkekle, aileyle, değerler sistemiyle ilişkisini belirleyen kuralları sorgulamaya kalkması? Haşa... Onun için bırakalım, onlar bildikleri gibi tartışsınlar... *** Ailemdem bir caaanım kadını yitirdim. Onun için ne söylesem az... Tam da Bulaç’ın dediği gibi örfe uygun, kadınların kadim terbiyesini almış bir kadındı. Akıllıydı, dirayetliydi; ama bunları herkesin yaşamını kolaylaştırmak için kullanan, kendinden önce çocuklarını, yakınlarını düşünen biri... Hepimizin gönlünde taht kurduğuna da kuşku yok. Ama, “acaba ne kadar kendisi olabilmiş, ne kadar kendisi için yaşayabilmişti” gibi şimdi bize kalan sorular da var.",female
174,"İncir çekirdeği bir yıldı... Nasıl geçti... Halil Sezai dinliyorum. “Benim bu derdim ne yağan yağmurda ne yalancı sonbaharda ne bomboş sokaklarda...” diyor. Bütün şarkılarında kafası bir güzelmiş gibi söylüyor ya... “Gittin ya kafam hep duman” diyor... Tamam be Halil Sezai... Hepimizin yerine yeterince acı çekmiş gibi söylüyorsun ya şu şarkılarını... Sabahın bu saatinde bile iyi geliyor bir de insana. Markete gidecektim ama takıldım kaldım... Yazımı yazayım da öyle çıkayım dedim. Akşamüzeri yazmaktı niyetim... Her neyse... *** Bu yıl nelerle geçti... Beş yıl öncekinden; altı, yedi, sekiz yıl öncekinden daha fazla ne biliyorum? Hayatla, kendimle, başka insanlarla ilgili? Yine incir çekirdeğini doldurmaz hadiselerle mi geçti günler bu yıl da? Yine mi üzüntüsü sevincinden çoktu? *** “Bir şey saklama benden. Bilmediğim yerleri, beni şüpheye salan boşlukları geçmişimdeki kötü tecrübelerin anıları ile dolduruyorum ki biliyorsun bende ziyadesiyle var bunlardan. Canım acısa bile doğruyu söyle bana. Evet çok üzülebilirim, evet kahrolabilirim ama bir gün geçer. Geçiyor, biliyorum... Bilemediklerim, şüphelerim yavaş yavaş öldürüyor oysa beni. Karşımdakilere güvensizliğim, kafamdaki soru işaretlerini çoğalttıkça sonunda kendimden şüpheye düşer oluyorum. ‘Eğriyle doğruyu ayırt edemez mi oldum ben yoksa’ diyorum. Hakikaten paranoyak mı oluyorum? Gözyaşlarım bilemediklerime değil, bildiklerime aksın hiç olmazsa...” demiştim bir telefonda... İçini çekmişti karşımda beni dinleyen... Bazen söylenemeyenler söylenenlerden daha acılı... Acı acıyı çekiyormuş doğru... Yine doğruymuş... *** Bu yıl da başkalarının mutluluklarını seyrettik mi? Bu yıl da başkalarının acılarını, ölümlerini izledik mi? Bu yıl da kapımızı kapayıp yalnızlıklarımızın tüylerini parlattık mı? Bu yıl da başkalarının “ayıplarına” ve “zayıflıklarına” ve “hatalarına” tükürüp rahatladık mı? Bu yıl da başkalarının hayatlarında bizimkine benzeyen sayfalara dönüp dönüp bir daha baktık mı? Bu yıl da öyle böyle şöyle geçip gitti mi? Nasıl bir gün bugün? Umutsuz mu? Zorla anlam yüklenen herhangi bir gün mü? *** Geceleri oturup bir başıma daha önce izlediğim filmleri izleme alışkanlığı edindim bu aralar... Fransızların efsanevi şarkıcısı Edith Piaf’ın yaşamını anlatan fimi izledim dün gece bir kez daha... Artık her şeyin bittiğini düşündüğü hayattan, kendinden vazgeçtiği, bir anda kendisine bir şarkı dinletmek isteyen besteci Charles Dumont ve söz yazarı Michel Vaucaire şarkıyı dinletmek için Edith Piaf’a gelirler. Perdeleri bile açtırmayan bitmiş, hasta ve umutsuz bir kadındır artık Piaf... İstemeye istemeye şarkıyı dinlemeye razı olur.... Piyanonun başına geçen besteci okumaya başlar şarkıyı... Şarkının adı “Non, je ne regrette rien“dir (Hayır, hiçbir şeyden pişman değilim). Şarkının ilk cümlelerinden sonra “bu benim, bu benim hayatım, beni anlatıyor“ sözleriyle ayağa fırlar Piaf... Birkaç dakika önce iptal ettiği Olimpia konserine çıkmaya karar verir ... Hayır, hiçbir şeyden, hiçbir şeyden pişman değilim. Benim için yapılan iyilikten de kötülükten de, benim için ikisi de aynı. Hayır, hiçbir şeyden, hayır, hiçbir şeyden pişman değilim. Ödendi, süpürüldü, unutuldu. Geçmiş umurumda değil! Hatıralarımla ateşi yaktım. Kederlerime, zevklerime artık ihtiyacım yok. Aşklarımı süpürün ve tüm heyecanlarını. Sonsuza dek süpürün, sıfırdan başlıyorum. Hayır, hiçbir şeyden pişman değilim. Yaşamım, çünkü zevklerim. Seninle bugün başlıyor. *** Şarkıyı benim için bir kez daha dinler misiniz? Ben bu şarkıdan bir cümleyi kesip görünmez yerlere asıyorum: Ödendi, süpürüldü, unutuldu!!! Hadi mutlu bir yıl olsun dilerim... Dilemesi benden... Acı acıyı çeksin, eski yılda kalsın. Para parayı, mutluluk mutluluğu çeksin... Telefonlarda, çalan kapılarda güzel haberler, müjdeler olsun. Bu yıl dünyaya gelen çocukların kismeti iyilik, güzellik olsun... İçinizi sadece mutluluktan çekin inşallah.. Amin...",female
175,"Çocukluğumun keyifli kitaplarından biri, bir bilim adamı ve ekibinin eski bir el yazmasında buldukları şifrenin peşinde İzlanda’ya gidişlerini ve orada sönmüş yanardağ Sneffels'in kraterinden dünyanın merkezine inişlerini anlatır. Yolculuk boyunca başlarından bir çok macera geçer. Sonunda arzın merkezine ulaştıklarında, aslında zamanda bir yolculuk yaptıklarını farkederler. Çünkü onları orada milyonlarca yıl önce yaşamış canlılar, dev bitkiler ve dinozorlar beklemektedir. ‘Arzın Merkezine Seyahat,’ Jules Verne’in en popüler romanlarından biri olmayabilir. Belki de yaptığı tahminlerde yanıldığı için böyledir bu. Yerkabuğunun derinliklerinde erimiş kayalardan başka bir şey bulunmadığını bilerek büyüyen bir nesil için, bu hikaye ilk anda saçma gibi görünebilir. Ama gitgide yükselen temposu ve birbiri ardına gelen sürprizleriyle gayet iyi bir macera romanıdır aslında. İlk okuduğumda bana uzun uzun hayaller kurdurduğunu hatırlıyorum. Bütün çocukluğunu gözüpek kâşiflerin hikayelerini okuyarak geçirmesine rağmen, büyüyünce benim kadar pısırık çıkan başkaları da var mıdır acaba? Yaşım ilerledikçe çocukluğumdaki maceracı damarım kabarır belki diye bekliyorum ama nafile. Hiç bir şey olduğu yok. Hatta daha da beter oluyorum. Şimdilerde gündelik olaylar bile bana dünyanın en büyük macerası gibi görünmeye başladı. Mesela geçenlerde havuza kaydoldum. Eskiden beri yüzmeyi çok severim. Bir süredir de aklımdaydı. Sonunda gidip yazıldım. Ama bu basit iş bile büyük bir meseleye dönüştü. İlk gün cesaretimi toplayıp spor salonunun karşısına dikildim. Baktım ki, bir sürü kapısı var. Girişi bulana kadar binayı bir kaç kez tavaf etmek gerekti. Binanın içinde de bir iki tur attıktan sonra, sonunda soyunma odasını buldum. Ve fakat da nesi? Burası erkeklerin bölümüydü. Kendimi can havliyle dışarı attıktan sonra, bu sefer daha güvenli bir yöntem izlemeye karar verdim. Kızları takip edecektim. Elbette birisi beni istediğim yere götürecekti. Bu yöntemle önce soyunma odasına ardından da havuza ulaştım. Ama dönüşte bir daha kayboldum. Bu da yetmezmiş gibi, dolabımın kilidini açamadım. Sağa 13, sola 25, sonra yine sağa… Bir kaç kez denedim, olmadı. Şifreyi tutturamayınca, izlediğim banka soygunu filmleri aklıma geldi. Çoğunda kasayı patlatırlardı. Yok, bunu yapamazdım. Bir ara acaba üzerimdeki ıslak mayoyla eve doğru bir koşu tuttursam mı diye düşündüm. Sonunda birisi halime acıyıp beni kurtardı. Dolabım açılınca derin bir nefes aldım. Çizgili gömleğim ve eski kot pantalonumu gördüğüme hiç bu kadar sevinmemiştim. Bütün bunlar bir gün için çok fazlaydı. Yorulmuştum, acıkmıştım, onurum zedelenmişti. Bir sandviç alıp Paleontoloji Müzesi’nin önüne gittim. Merdivenlere çöküp sandviçimi kemirirken bir yandan da şunu düşündüm: Hayat bu kadar zor olmamalıydı. Başkaları nasıl yapıyordu peki? Bütün bu merhalelerden yara almadan geçebiliyorlar mıydı? İlk kez girdiği binada aradığı odayı eliyle koymuş gibi bulan, yürüyen merdivene tereddüt etmeden atlayan, ya da tuvaletten kalkınca arkasında patlayan otomatik sifon sesini duyduğunda hiç istifini bozmayan insanlar nerede yaşıyordu? Paleontoloji Müzesi’nin önünde değil herhalde. Çünkü orada sadece ben vardım. Bir de T-Rex. Bir süredir öğle yemeklerimi T-Rex ile beraber yiyorum. Bana iyi geliyor. T-Rex, dev cüssesinden beklenmeyecek kadar yumuşak ve iyihuylu biri. Bir yemek arkadaşı olarak da mükemmel. Fazla konuşkan sayılmaz. Yaşlı, sessiz ve güvenilir. Düşünüyorum da, biraz kemikli olmasının dışında hiç bir kusurunu göremiyorum. ‘Arzın Merkezine Seyahat’ ile büyüyüp maceralarla dolu bir ömür geçirmeyi uman bir çocukken, sonunda kendimi bir müzenin önünde dev bir iskeletle arkadaşlık ederken bulmamın acıklı bir son olduğunu düşünenler olabilir. Bense kendimi tümüyle yenilmiş saymıyorum. Sonuçta benim hikayem de bir dinozorla bitiyor.",female
176,"Biz de hakkımızı istiyoruz! En azından ben istiyorum! Oyuncu kimliğimle istiyorum! Neden? Bir dizinin ya da sinema filminin defalarca, defalarca, defalarca yayınlanmasından, başka ülkelere başka kanallara satılmasından doğan kazançlardan oyuncular, yönetmenler, senaristler asla telif alamıyor biliyorsunuz... Tamam, kadar da umutsuz değiliz. En azından sendikayı kurduk. En azından örgütlenme kısmını başardık. En azından bir meslek birliği oluşturduk. En azından tasarılar üzerinde canını dişine takıp çalışan oyuncular, hukukçular, yönetmenler var. Sabırla atılan adımlar var. Ama ülkenin bitmez tükenmez sorunları içinde bakalım bize ne zaman sıra gelecek... Üstelik dizilerde öyle anlaşmalara imza atalım istiyorlar ki: Meslek birliklerine, sendikalara üye olmak yasak. Geçmişe yönelik hakları yasal yollardan aramak yasak... Yeryüzünde ve uzay sisteminde bütün hakları devretmekle kalmıyor, etimden, kemiğimden, derimden gani gani faydalanın diyerek imza atmak zorunda kalıyorsunuz... Dün Oyuncular Sendikası hukukçularından Avukat Sedef Erken Sanlısoy şu elektronik postayı göndermiş. Aynen paylaşıyorum: *** “Türkiye’de Sinema alanında yapılanmış 8 meslek birliği var. Sesam, Türkiye Sinema Eseri Sahipleri Meslek Birliği Setem, Sinema ve Televizyon Eseri Sahipleri Meslek Birliği BSB, Sinema Eseri Sahipleri Meslek Birliği Sinebir, Sinema Eseri Sahipleri Meslek Birliği Tesiyap, Televizyon ve Sinema Yapımcıları Meslek Birliği Fiyab, Film Yapımcıları Meslek Birliği Seyap, Sinema Eseri Yapımcıları Meslek Birliği ve Oyuncu Meslek Birliği olan Biroy. Bu meslek birlikleri ortak hareket etme ve sektörün tüm sorunlarına çözümler üretebilme amacıyla (...) 2010 yılı Ocak ayında Sinema Meslek Birlikleri Güç Birliği adı altında bir araya toplandı ve ortak tarife yayınlamaya başladı. Bu meslek birlikleri her yıl 10. ayda yayınladıkları ortak tarife ile umuma iletim yapan TV kanalları, dijital platformlar ve oteller gibi çeşitli mecraları her yıl ödenmesi gerekli meblağların ne olduğunu yasaya uygun şekilde kullandıkları yetkileri dahilinde ilan etmektedirler. Geçtiğimiz günlerde bu meslek birlikleri toplu halde ülkenin en büyük 20 TV kanalı ve dijital platformlarına bir ihtarname gönderdi. Bu ihtarnamede aslında bu kanallarca da iyi bilinen mevzuat hükümleri yeniden izah edilmiş ve ortak tarifeye uygun şekilde ödemelerin yapılması gereği hatırlatılmış, aksi halde yasal süreçlerin devreye alınacağı belirtilmiştir. Aslında bu ortak tarife geçen yıl da yayınlanmış ve kanallarca da varlığı iyi bilinen yasalarca öngörülen bu ödemelerin çoktan başlamış olması gerekmekteydi. Bu süreç kanallarca yasaya uygun şekilde işletilmeyince Sinema Meslek Birlikleri Güç Birliği hukuki süreci başlatma ve uygulamaya geçme kararı aldı. Bu anlamda meslek birliklerince yapılan bu hukuki hamle, Telif Hukukunun Tv ve Sinema alanında hayata geçmesi adına bir ilktir.” *** Şimdi merak ettiğimiz şey şu: Bir Türk filmine ilk telifi ödeyip adını tarihe yazdıracak ilk kanal hangisi olacak? Samanyolu mu, Kanal 7 mi, atv mi, Star mı? “Ya Diğerleri?” diyeceksiniz... Allah’tan umut kesilmez diye yanıtlayacağım...",female
177,"Bu haksızlık reva mı? Gazete binasında bir odam yok artık. Yazılarımı uzun bir süredir dışarıdan yazıp gönderiyorum. Belki bir parça bu teselli ediyordu beni. İçinde olmayınca sorunların bir süre dışında kalabiliyor insan. Ve fakat... Ne zaman personeli arkadaşlarımla bir haber, bir toplantı, bir yemek için bir araya gelsem daha çok haberdar oluyordum yaşanan olumsuzluklardan... Yavaş yavaş daha çok siniyordu mutsuzluk... *** Biz Vatan Gazetesi’ni büyük bir inanç ve çalışkanlıkla kurduk... Mecidiyeköy’deki binaya ilk girdiğimizde, daha kablolar döşenirken, oturacak bir koltuk, sandalye bile yokken yapacağımız gazetenin başarısına inancımızı bir tahta oturtmuştuk. Ne güzel günlerdi... Ah ne güzel günlerdi... Şimdi anımsarken bile sanki keyifle izlediğim bir filmmiş gibi geliyor günler gözümün önüne... *** En son gittiğim haberde muhabir arkadaşlarım uykusuz, saç sakal birbirine karışmış haber telaşı içindeyken, eksiklerine rağmen haber geçme çabalarına tanık olunca daha iyi anladım içinde bulunduğumuz durumun zorluğunu... Kol kırılır yen içinde kalır derler... Şimdi burada, bu satırlarla okura detayları vermenin çok da uygun olmadığını düşünüyorum... Ama.. Neredeyse on yaşına getirdiğimiz bu çocuğun geleceği ile oynanmasına daha fazla sessiz kalınamaz... *** Yönetimler çare bulmaya çalışırken her şeye rağmen işini yapmaya çalışanlara, küçülen hatta giderek yok olan imkânlar dâhilinde haberin en iyisini çıkarmaya uğraşanlara, ilk günden bu yana hayat verdiği bir ismi, markayı yaşatmaya kendini adamışlara bu haksızlık reva görülemez... *** Bir süre önce Milliyet ve Vatan gazetelerini satın alan Demirören ve Karacan ailesi arasındaki gelişmeleri bugün Başyazarımız Güngör Mengi bir kez daha tüm detayıyla sizlere açıklayan bir yazı yazdı. Türkiye’de yazılı basın tarihinde hatırı olan “Karacan” ismine yolları tıkamak, bir varoluş kavgasının önünde yüzlerce kişinin hakkını çiğnemek yakışmıyor... Bu inat ne yazık ki iki gazetenin de geleceğini ateşe atıyor... Yeni yıla umutla girebilmek isterdim... Alışıldığı üzere yeni yıl öncesi sizlere taze sözler verebilmek, geçtiğimiz yılı değerlendirebilmek için bizim de bir parça neşeli, hevesli olabilmemiz gerekirdi... Bu gidiş pek de hayırlı bir gidiş değil ne yazık ki... Ama yine de vicdana, adalete, onurlu duruşa ve emeğe saygının mutlaka ayakta kalacağına inancım sonsuz",female
178,"Türkiye’ye döner dönmez derin bir “Oh!” çektiğimi söylemeliyim. Bunu hemen aynı şiddette bir “Ah!”ın izlediğini söylememe gerek var mı, bilmiyorum. Geldiğimiz günden beri gazetelerde saldırı ve patlama haberlerinden geçilmiyor. Ülkeye geri dönmenin sevinci kursağımızda kaldı. Gencecik insanların ölüm haberleri omuzlarımıza çöktü, bizi ağırlaştırdı. En son, Kızılay’daki saldırıda hayatını kaybeden 22 yaşındaki Mustafa Bingöl’ün hikayesini okudum, içim buruldu. Önceki gün toprağa verilen Mustafa’nın babası Avusturya’da işçi olarak çalışan bir gurbetçiymiş. Baba Emir Bingöl, oğlunu bu ay içinde nişanlamayı planladıklarını anlatmış gazetecilere. Sonra demiş ki: “Bende gene başka çocuklar vardır, sarılıp Mustafa’nın acısını çok dindirebilirim, ama tek bir evladı olan ve askerde ölen çocuğunun, bütün hayatı boyunca, elbisesini duvara asıp bu acıyla yaşayan ana-babaları düşünsünler ve bir önce bu ciğerlerimize düşen koru söndürsünler...” Mustafa Bingöl son bir iki haftada kaybettiğimiz gencecik insanlardan yalnızca biri. Belli ki artık tansiyon yükseliyor. Belli ki bu gerilimin önü alınmazsa daha fazla kan, daha fazla savaş, daha fazla kayıp olacak. Daha fazla asker ve belki de siviller ölecek. Oysa bu ülke barış istiyor. Bu ülke artık ölümlerin bitmesini istiyor. O zaman siyasi çözüme çok ihtiyacımız olan bu anda, neden daha barışçıl bir politika izlemiyoruz? Bu ülkeyi korumak için mi? Bu ülke dediğimiz nedir ki? Mustafalar değil mi? Onları kim koruyacak? Mustafa’nın abisi Cem Bingöl’ün dediği gibi: “Biz Mustafa’nın ülkesini koruyoruz diyenler, ne bırakıyorlar Mustafa’ya, ne düşüyor payına? Bu acılar şu anda lokaldir ama insanlar bu acıyı kendi yüreğinde yaşamaz, beraber yaşamazsa yarın öbür gün öyle sıradanlaşacak ki, her birimiz bir yerlerde öleceğiz ama bir anlamı olmayacak.” Ne garip! Döndüğümden beri size yazabileceğim anı bekledim. Yazarken bu kadar zorlanacağım, oturup bunları anlatacağım hiç aklıma gelmemişti. Sandım ki, bilgisayarın başına oturur oturmaz güzel şeyler yazacağım. Memlekete geri dönmüş olmanın hevesiyle. Yeniden yazabiliyor olmanın mutluluğuyla. Gülünç bir şey bile anlatabilirdim belki. İstanbul’daki şaşkınlığımı, ilk bir kaç gün karşıdan karşıya geçmeyi beceremediğimi, kalabalık caddelerde nasıl yüründüğünü unuttuğumu yazabilirdim mesela. Ya da umutlu bir yazı olurdu. Eve dönmeden önce uğrayıp baktığım Meksika’dan bahsederdim. Chiapas’daki yoksul çocukların neşesinden dem vurur ve başka türlü bir dünyanın mümkün olduğundan söz ederdim. Olmadı. Geçenlerde İranlı yazar Sadık Hidayet’in bir öyküsü okudum. Hikayenin akıl hastanesindeki anlatıcısı şöyle başlıyor: “Bütün bir sene boyunca bana kalem kağıt versinler diye yalvardım onlara. Sandım ki, kağıtla kalemi elime alır almaz hiç durmadan yazacağım… Sonra dün, daha ben ağzımı bile açmamışken, bir kalem ve bir kaç kağıt getirip önüme koydular—o kadar hasretle beklediğim, onca özlediğim sonunda gelmişti işte! Ama neye yarar? Dünden beri ne yazsam diye düşünüyorum. Aklıma hiç bir şey gelmiyor. Sanki birisi elimi tutuyormuş ya da bileğim uyuşmuş gibi hissediyorum. Sonra yazdıklarımı inceliyorum. Karaladığım okunaksız satırlar arasında şu ifade gözüme çarpıyor: ‘üç damla kan.’ ” Hidayet’in anlatılarında genellikle olduğu gibi, bu öyküde de tekrarlar ve döngüler vardı. Anlatıcı dünya ile bağını ve akıl sağlığını gitgide kaybederken, “üç damla kan,” her dönemeçte yeniden karşısına çıkar. Eline ne zaman kalem kağıt alsa bunu yazmasına şaşmamamız gerektiğini anlarız. Bu kan lekesi, anlatıcı gibi okuyucuya da musallat olur çünkü. Bir süre sonra bundan kurtulamayacağımızı fark ederiz. Aslında bildiğimiz tek şey, bir mazlumun kanı olduğudur. Ama bir mazlumun kanı bütün insanlığın elini kirletmeye yeter de artar bile. “Üç Damla Kan”ın (Se katre hun) bir siyasi alegoriden çok, insanlık durumunun öyküsü. Ama öykünün merkezinde duran sembolü düşününce, anlatıcının bir türlü kurtulamadığı tımarhanenin hepimize tanıdık geleceğini düşünmekten kendimi alamıyorum. Türkiye’de de nereye baksak “üç damla kan” değil mi sanki? Ölümler artıkça başka bir şey göremez, başka bir şey yazamaz olacağız. Bütün güzellikler ve iyilikler rengini kaybedip solacak. Ne zaman onları düşünsek, gencecik ölülerin sayfalarındaki ince uzun yüzleri gelecek gözümüzün önüne. Kanı durdurmak zorundayız. Yoksa kendisinden başka her şeyi okunaksız kılacak.",female
179,"“Kendi kanından olmayanla kendi kanından olan bir olmaz” diyenlere katılmıyorum. Hamile kalmanın, sürecin getirdiği duyguları yaşamanın yeri eminim ayrıdır. Ancak “benim genlerim” ,”benim kanım” diye tutturmayan, karnında taşımadığı bir çocuğu kendi çocuğu olarak kabul eden insanlar elbette var. Bu yol bazen yalnız, sevgisiz yaşayan bir ruhu sahiplenmektir. Ona sadece insan olduğu için koşulsuz sevgi, şefkat verebilmek, bazen geleceğini aydınlatmaktır. Dokuz ay bir bebeği karnında taşımak kadar bu kararı almak da tabii ki casaret ister. Evlat edinmeye sıcak bakan insanlar çok az. İnsnalar genelde “kendi çocuğun gibi olmaz” gibi bir inanış içersindeler. Onu kendi kanımı taşıyan bir çocuk gibi neden sevemeyelim? Sevgiye, iyi bir geleceğe, anneye babaya sahip olamayan, siz elinizi uzatmazsanız belki de bir geleceği olamayacak bir canı neden kendi canım gibi görmek istemeyeyim? Evlat edinme karşıtı insanlara değil aslında bu yazdıklarım. Daha çok evlat edinmeye sıcak bakan ama çevresinin baskılarıyla bu eylemden uzaklaşanlara. Bekarlara, dullara, çocukları olmayan, bir çocuğuna kardeş isteyenlere... Birçok konuda olduğu gibi bu konuda da bazen çok tutucuyuz. Halbuki bütün çocuklar sevgiyle büyümeyi hakediyor. Devletin yetiştirme yurtlarındaki çocuklara yatırım yapması da çok önemli. Çünkü şu çok fazla önemsenmeyen, görülmeyen çocuklar belki de devlet ihmalleri ya da bizim göz yummalarımız sonucu sevgisiz, sorunlu bireyler olarak karşımıza çıkacaklar. Bunun sorumlusu onlardan çok devlet ve halk olacak. Ülkemizde ve hatta dünyada ailesizlik ya da ailesinin olanaksızlıkları yüzünden kötü durumlarda yaşamak zorunda kalan çok fazla çocuk var. Herhangi biyolojik bir bağa sahip olmadığımız bir çocuğa sonsuz aşkla yaklaşmak koşulsuz sevgiyi anlamamız, egolarımızdan kurtulmamız için de esas bir süreç. Yolunu kaybetmiş, yalnız bir çocuğa sevgi ve sıcak bir yuva sunmada kötü olan hiçbir şey göremiyorum. Onu nedensiz sevebilmemiz için ortada hiçbir engel yok. Çünkü sevgi bağı için kan bağı, genetik bağlar şart değil. Eğer cesaretimiz varsa bürokratik işlemleri aşmak için sabrımız da olacaktır. Herşeye, herkese rağmen terkedilmiş canlara hakettiği yaşamları sunmak için çok yürek var. Onların hevesini kırmak yerine onları cesaretlendirelim. Sevgi DNA tanımaz, kan bağı tanımaz. Sevgi bizim egomuzun bittiği yerde başlayan, koşulsuz bir duygudur ve bu duyguyla büyümek her bebeğin, çocuğun hakkıdır.",female
180,"Roman tarihi değişik şekillerde okunabilir. Önce serseriler vardı, diyerek başlayabiliriz mesela. Önce serseriler vardı ve her şey yerli yerindeydi. Çünkü serseriler sadece serseriydi. İyiler ve kötüler belliydi. Hayat kolaydı. Başağrısı yoktu. Olsa bile ilacı vardı. Kalp ağrısının da. Aspirin alıyordunuz, ya da düştüğünüz ıssız adada bir iki turluyordunuz, bir şeyciğiniz kalmıyordu. Her şeyin biraz oyun olduğu, hiç bir şeyin sahiden acıtmadığı zamanlardı. Pikaresk de denen ve adını İspanyolca ‘serseri’ anlamına gelen ‘picaro’ sözcüğünden alan roman türü, üç aşağı beş yukarı böyle bir dünyayı anlatır. Bu romanların kahramanları, genelde kanun kaçakları ya da bir nedenle toplumdışı kalmış insanlardır. Maceradan maceraya koşarken bir çok badirelerden geçseler de bunlardan duygusal yaralar almadan sıyrılıp çıkarlar. Roman kişisi olarak pek bir derinlikleri yoktur. Sevimli ve eğlenceli olanları vardır. Daha pratik ve hesapçı olanları vardır. Ama hepsi neticede yalınkat karakterlerdir. Çünkü esas olan onların kim olduğu değil, maceranın kendisidir. Roman bir edebi biçim olarak yerleştikçe, bu karakterler de boyutlanır ve değişir. İşte işleri içinden çıkılmaz hale getiren de budur. Oysa bu vakte kadar, roman kişileri de biz okuyucular da neyin ne olduğunu bilerek gelmişizdir. Karakterin duygularına dair pek bir derdimiz olmamıştır. Neyle karşı karşıya olduğumuzu biliriz: Athos, Porthos ya da Aramis varoluşa dair endişeleriyle kafamızı ütülemeyecek, Moll Flanders birden duygusallaşıp sahtekarlıktan vazgeçmeyecek, Tom Jones ise yol boyunca karşılaştığı kadınlarla cilveleşirken sevgilisini aklına getirmeyecektir. Ama buradan sonra yavaş yavaş başka bir roman biçimine geçilir. Karakterler gitgide duygusal bir boyut edinirler. Maceralar birer içsel yolculuğa dönüşür, olaylardan çok kişiler önem kazanır ve karakterlerin gelişimi öykünün merkezi haline gelir. Böylece başka bir çok yenilikle birlikte, edebiyat tarihinin en büyük klişelerinden biri olan ‘duygusal serseri’ efsanesi de doğmuş olur. ‘Picaro’ sahneyi terketmemiştir. Fakat şimdi bilinen bütün özelliklerinin yanı sıra bir de içsel derinlik edinmiştir. Serseri olmasına serseridir yine, ama artık gizli bir duygusallığın ihtimalini ufak ufak sezdirir olmuştur. Duygusal serseri, kadınların düşünmekten hoşlandıkları şekliyle, çokomel gibi bir şeydir: dışı sert kabuk kaplı, içinde pırıl pırıl bir yürek saklı! Kimi zaman soğuk ve aldırışsız, kimi zaman oyuncu ve numaracıdır. Yani hem Alain Delon hem de Jean-Paul Belmondo’dur. Üstüne bir de gizli bir romantiktir. Bu imge kadar çekicidir ki, kadınlarda bir tür akıl tutulması yaratır. Duygusal serseri tiplemesinin gücü tamamen hayal ürünü olmasından gelir. Sonsuz bir mutlulukta ahenkle salınan Hollywood aileleri gibi, bu tipleme de şiirsel bir olanaksızlığın ifadesidir: arzu nesnesinin üzerimizdeki gücünü kaybetmeden bize teslim olduğu bir durumu anlatır. Efendinin dize gelip köleliği kabul ettiği anın resmidir bu. Hem de efendiliğine halel gelmeden. Hemen her kadın, bu fanteziye teslim olur, ele avuca gelmez belâlı bir adamı kendine bağlayıp ehlileştirme fikriyle bir zaman oyalanır. Herkes er geç dersini alır. Ancak en fenası, romanların filmlerin ve şarkıların hiç usanmadan yeniden ürettiği bu bildik hikayeden yola çıkarak yanındaki adama bir derinlik atfetmek isteyenlerdir. O adam çoğu kez bir gözleme kadar yassıdır halbuki. Ama bu sonucu pek değiştirmez. Kocalarının saldırganlığını ‘seviyor da ondan’ diyerek geçiştirenler gibi, çocuklarına ‘baban sana vurdu, ama sonra odaya gidip ağladı’ diye yalan söyleyenler de maalesef bu gruba girer. Babaları onları uykudayken sevmiştir. Sevgilileri aslında canlarını yakmak istememiştir. Özür de dilemiştir zaten. Oğulları hassas ince ruhlu bir çocuktur, kıza tecavüz etmiş olamaz. Belli ki bir yanlış anlama vardır ortada. Oysa gerçek bu kadar karmaşık değildir. Gerçek, kıskanç adamların zorba olduğu, uykuda seven babaların uyanıkken dövdüğü, egoları anneleri tarafından besiye çekilmiş genç erkeklerin suç işleyebildiğidir. Duygusallaştırdığımız adam, aslında serserinin tekidir. Ama buna inanmak istemeyiz. Çünkü efsane gerçekten daha etkilidir.",female
181,"Herkes ne kadar yoğun fark ettiniz mi? Alıştık sorularımızın, gönderilen mektuplarımızın, maillarımızın cevapsız kalmasına. Siyasetçiler kadar gazeteciler de eleştirilmeli. Medya bir ülkenin aynasıdır. Televizyonda, gazetelerde dönüp dolaşan haberleri okuduğunuzda ülkede, dünyada olup bitenlerden haberdar olduğunuza emin misiniz? Siyasetçileri eleştiren gazetecileri kimler eleştirecek peki? Bu hafta çok satmayan gazetemin çok okunmayan bir yazarı olarak 'sıradan' bir yurttaşın isyanına yer vermek istiyorum. Çünkü çok satmak, çok okunmak gibi bir kaygım olmadığı için çok özgürüm. Çünkü ülkemizde haber olarak bize sunulan saçmalıklardan utanıyorum. Bir yazıyla, bir ülke gerçeğini değiştirebileceğimi sanmıyorum. Artık kadar da genç, saf ve inançlı değilim. Ama bugün bu yazıyı yazmak zorunda hissediyorum kendimi. Çünkü benim canım bir şey yapmak istemezse hayat olduğu gibi devam eder. Ama üniversitede geriatrist (65 yaş ve üstü hastaların sağlık uzmanı) olarak çalışan, araştırma görevlisi Alper ve onun gibilerin canı birşey yapmak istemezse hayat eskisi gibi devam edemez. Geçen haftaki yazımın ardından bir mail attı bana Alper. Önemli bir kısmını sizlerle paylaşmak istiyorum. ""13 Mart tarihli yazınızı, Sıhhiye mitingini coşkuyla tamamlamış, yorgun, ama bir kadar da umutlu yanık tenli yüzlerin doldurduğu İstanbul’a dönüş otobüsünde hafif bir tebessümle okudum. Gelecek umudunu henüz yitirmemiş bir araştırma görevlisiyim. Aslında umutlu diyorum ama, 30 bini aşkın sağlık çalışanının doldurduğu miting haberlerinin 30 saniye bile haberlerde yer almadığını öğrenen herkes gibi, galiba kendimi kandırıyordum... Türkiye’nin dört bir yanından bunca insanı bir araya getiren duygudan bihaber halkımız, ve pek bi muhterem siyasetçilerimizin gözünde yine marjinal gruplar(!) olarak kabul edileceğimiz gerçeğini bilsek de, haykırmıştık meydanlarda: “Sağlık haktır, satılamaz!.. ”Doktorduk, tıp öğrencisiydik, hemşireydik, teknisyendik, eczacıydık, diş hekimiydik, sosyal hizmet uzmanıydık ve diğer tüm sağlık çalışanlarıyla onlara inanan onbinlerdik... Her şeyden önce sosyal bir sınıf bilincine nihayet varabilmiş ve birlikte haraket edilebileceğini göstermiştik... Ya da biz öyle sandık... Trenle yola çıkan, saatlerce yorgunluk hissetmeden yürüyen, Sıhhiye’de coşan, dönüş otobüsüne binen bendeniz; insanca yaşama özlemi çeken her duyarlı yurttaş gibi görevini ifa etmiş, onurlu bir duruş sergilemiş, ertesi gün herkesin bizimle gurur duyacağı komik ve çocukça bir hisse kapılmıştım, nedensiz... Ertesi sabah ve takip eden günlerde, kırk yaşına gelmiş, pek çok kez zatürre geçirmiş olan ciğerlerim, bu kadar yorgunluğu kaldıramayarak bu kez bronşit oluvermişti... Hastalarımıza ve bana bu yürüyüşe katılma konusunda destek veren hocalarıma olan saygımdan, izin kullanmayarak çalışmaya devam ediyordum. Tek beklentim, neden hastalandığımı sorduklarında “Oradaydım ve her anını coşkuyla yaşadım” diyebilmek; karşılığında da ""haberlerde yoktu ama!"", ""ne işe yaradı ki?"" cümlesiyle karşılaşmamaktı oysa... Üç gün geçmişti ama Tatlıses haberlerinden başka hiç bir şeyin önemi yoktu halkın nazarında... Öksürmekten ve yorgunluktan yığılmak üzere olduğum poliklinikte sadece sonuç göstermek için gelen, üstelik üç yıldır aralıksız takip edip, tüm şikayetlerine çözüm bulmaya çalıştığım 72 yaşındaki sakallı amca, bırakın halimi görüp geçmiş olsun demeyi, “beni neden bu kadar bekletiyorsun, seçimden sonra görüşürüz artık!” diyerek dalga geçince ipler kopuverdi sonunda. Dar zihinlerin arasında devam etmekteydi hayat denen kavga. Artık hayal bile kurmak istemiyor bu beden... ""İyi evlat, iyi arkadaş, iyi kariyer sahibi, iyi insan, iyi anne, iyi baba, iyi yurttaş olmak için programlanmış"" insanlardan biriydim. Yaklaşık yirmi beş yılımı geçirdiğim tıbbi kariyerimde ulaşabileceğim son nokta: “Sen beni nasıl bekletirsin, seçimden sonra görüşürüz!...” İşte bu akşam ben, kendini özel zanneden, zavallı ben ve benim gibi nice doktor, sağlık çalışanı, ülkedeki sizin gibi duyarlı tüm insanlar... Okuyamayacağınızı düşünsem de yazmak istedim, sadece dertleşmek ve “evet” aynen de sizin zihinlerimize acımasız gerçeği vuruşunuz gibi: “Canım hiç bir şey yapmak istemiyor” diyebilmek için... Performans kandırmacasıyla aldatılan ve tedavi edildiğini zanneden gariban halkım için, ağzımdan çıkacak tek bir umut sözcüğünü bekleyen eşim, çocuklarım ve ailem için, doçent olayım diye destek veren hocalarım için ya da facebook’da ara sıra yazdıklarımızı beğenen arkadaşlarım için, seninle gurur duyuyorum diyen anam için bile: “Canım hiç bir şey yapmak istemiyor!...”",female
182,"Etrafımızda ölümler, kayıplar, acılar, adaletsizlikler kol geziyor. Haksızlığın daha bir türlüsünü hazmedememişken, ardından başkaları, sonra daha başkaları sular seller misali dökülüyorlar önümüze. Daha kaygılandığımız bir konuyu bile yeterince ortaya koyamamışken, daha bir acının bile yasını doğru düzgün tutamamışken yenileri, daha yenileriyle hemhal oluyoruz. Herbir şeyi bırakıp, işimiz sokağa çıkmak, acımızı dillendirmek, protestomuzu ortaya koymak olsa, protestolarımıza günler, geceler yetişemez hale geliyor. Sizi bilmem ama ben, neye yanacağımı bilemez hale geldim. Bunca yaşananlardan sonra, bir tarafta Kürtlerin kimlik mücadelesinin hala kabullenilmediğine mi yanalım, öte tarafta kimlik değil ayrılık, siyasal mücadele değil savaş ve ölüm diyenlerin baskın çıkmasına mı? Bu mücadelenin sivil canlara yönelmesine mi üzülelim, siyasal çözümden söz edenlerin, bunun peşine düşenlerin tutuklanmasına mı? Canlı bombalarla ölen sokaktaki insanlara mı ağlayalım, canlı bomba olmayı kabullenme durumuna mı? Farklı düşündükleri için suçlanan, tutuklanan düşünce insanı, gazeteciler adına mı yollara dökülelim, yoksa “demokrat ve özgür” ülkede düşüncenin bu kadar kolayca suça, teröre bağlanabilmesine mi? Deniz Feneri Davasındaki hokus pokuslara mı karşı çıkalım, Ergenekon davasındaki tutuklamaların yargısız infaza dönüşmesine mi? Bunca fikir suçlusunun hapiste olmasına mı üzülelim, hapiste olup da insan yerine konulamayana, doğru dürüst tedavi edilmediğinden ölüp gidene mi? Yargıda görevden almaları, peş peşe gelen şikayet ve istifaları görüp yargı nereye gidiyor diye mi kaygılanalım, yetmez ama evetçilerin hala yargı bağımsızlığı teranesini sürdürmelerine mi? Van ve Erciş’teki kayıpların mı yasını tutalım, insan canı, tarih saygısı, çevre bilincine boş veren paragözlüğün yok ettiği ahlak ve vicdanın mı? Orada, “deprem Türkiye’de olsaydı farklı olurdu” diyenlere mi kızalım, burada onlar ve biz diye ayıranlara mı? Binaların güvenliğini “”yönetmeliklere” bağlayan, yönetmelik yoksa güvenlik olmayacaktır diyebilenlere mi şaşalım, bu kadar ortadayken suçu ört bas etme gayretine mi? Ordu vesayeti, yargı vesayeti deyip bunlara karşı çıkarken vesayeti teke indirdiklerini görmeyenleri mi kınayalım, hala hükümete de, demokrasi sevdasına da toz kondurmayanları mı? Göbekbağı ile paraya ve iktidara bağlanan medyadan mı ürkelim, nerede sansür var diye soran “baş” köşecilerden mi? “Dokunanın yandığı” bir toplumda yaşadığımıza mı üzülelim, “dokunan yanar” korkusunun farklı sesleri hepten duyulamaz hale getirmesine, top çevirmelerle, cümbüşlü atışmalardan ibaret hale gelen “düşünce” dünyasına mı? Dini ya da İslamı, toplumu biraraya getiren tek harç haline getirmeye çalışanlara mı kızalım, kimlikçi, kültürelci aydınların nicedir sosyo-ekonomik sınıfları yok etme gayretine mi? Kadına yönelik şiddeti mi kınayalım, her yanından şiddet, öfke, korku, adaletsizlik dökülen bu toplumu görmezlikten gelenleri mi? Eksik bıraktığım vardır ama yanlış mıyım? Öyle bir yerdeyiz ki, acının da, kaygının da bini bir para!",female
183,"Şu Kıbrıs kadar bayrağı bol ülke de zor bulunur. Kaç bayrak var sayalım: Türk bayrağı, Yunan bayrağı, 1960’da ortak Cumhuriyet kurulunca kabul edilen Kıbrıs bayrağı (Bunu İsmet Güney isimli bir Kıbrıslıtürk çizmiştir), KKTC bayrağı (Bunu kimin çizdiği bilinmiyor. Galiba ben bir tesadüf sonucu biliyorum ve bilmek istemiyorum)... Kıbrıs’ta Beşparmak dağları üzerindeki devasa bayrağı Kıbrıs’a gelmemiş olsanız bile bilirsiniz. Guinness rekorlar kitabına geçtiği doğru mu bilemiyorum. Yalnızca uğrunda can verilmiş bir bayrak olduğu gerçek. Dağı taşı boyarken gencecik bir asker düşüp ölmüştü. Yani bayrakla da ilgili olunca “şehit” olmuştu. Peki Kıbrıs’ta “Bayrağı Işıklandırma Derneği” diye bir dernek olduğunu biliyor musunuz? Şimdilerde geceleri ışıklı kendileri... Kıbrıslırumlar haliyle bu bayraktan nefret ederler. Kendilerine yöneltilmiş bir şiddet gibi algılarlar. Geçenlerde Kıbrıs’ta yaşayan bir Yunanlı arkadaşım: “Aslında herkes nefret ediyor ama ben beğeniyorum” dedi “Pop ve hoş” Aklıma bayrağın Rum radyosunda birinci haber olduğu gün geldi. O gün Beşparmak dağlarına kar yağmıştı -ki bu çok ender bir durumdur- ve haber şöyleydi: “Bugün Beşparmak dağlarına kar yağdı. Dağ beyaza büründü. Türk bayrağı yok oldu.” Geçenlerde bayrakla ilgili yeni bir dernek daha olduğunu ögrendim: “Bayrak Dikme Derneği”. Dağa taşa devasa bayrakları onlar dikmişler. Derneğin başkanı ise ünlü bir kumaş mağazasının sahibinin eşiymiş. Bayrak kumaşını da onlar mı ithal ediyor dersiniz? Tescilli dernek olmanın anlamı bağış toplayabilmek. Aklıma hemen bayrak için düzenlenen çay partileri, yemekler ve buralarda şık şıkırdım boy gösteren sosyete geldi. Bir ara bir Rum doktor gelip bana bir projesini anlatmıştı.Güneyden Beşparmak dağları üzerine ışık gönderilip bayrak kapatılacak ve onun yerine dağa Nazım Hikmet’in dizeleri Türkçe ve Rumca yazılacak. Konuşulunca heyecan duyulan ama gerçekleşmeyen projelerden biri ... Şu Kıbrıs kadar bayrağı bol ülke de zor bulunur. Kaç bayrak var sayalım: Türk bayrağı, Yunan bayrağı, 1960’da ortak Cumhuriyet kurulunca kabul edilen Kıbrıs bayrağı (Bunu İsmet Güney isimli bir Kıbrıslıtürk çizmistir), KKTC bayrağı (Bunu kimin çizdiği bilinmiyor. Galiba ben bir tesadüf sonucu biliyorum ve bilmek istemiyorum). Devam edelim: Birleşmiş Milletler bayrağı, İngiliz üslerini süsleyen Union Jack ve son olarak huzurlarında bol yıldızlı Avrupa Birliği bayrağı. Seç seç beğen. Annan planı sırasında onaylanan bayrak ise epey tartışma yaratmıştı. Denktaş kırmızı neden altta diye burun kıvırken O zamanların Baf piskoposu; şimdiki Başpiskopos: “Kırmızı en altta çünkü bayrak zamanla hepimizin Türkleştirileceğini anlatıyor” demişti. Yarışmaya gönderilen bayraklardan biri gazetelere düşmüştü. Birisi iyi bir şaka yapmış. Bayrak şöyleydi: Bir mangal ve üzerinde Kıbrıs bayrağındaki zeytin dalları gibi birbiriyle kesişen üzerinde etleriyle iki şiş… Doğrusu, Kıbrıslıları bundan daha iyi başka bir şey zor anlatır. Bir Türkiyeli komutanın : “Kıbrıslılar öyle uysal insanlardır ki ne yapsan seslerini çıkarmazlar. Yeter ki mangallarına dokunma. Kızdırmak istiyorsan mangallarına dokunacaksın” demesi tevekkelli değil. Şu mangal faslı hiçbir ülkedekine benzemez. Pazar günü eş dostla pikniğe çıkılır ya da bahçede sefa yapılır. Mangal yakma, şişleri dizme, pişirme işi erkeklere aittir. Kadınlar salatayı yaparlar. Sırayla önce kuzu şişler, sonra tavuklar, ardından hellim, şişe dizilmiş zeytin pişer. En son da küle soğan gömülür filan. Kebap için özel pide alınır. Pazar günü fırınlar fazla üretim yaparlar. Buzluk çantalardan soğuk biralar çıkarılır. Şezlonglara kurululur. Gel keyfim gel! Şimdilerde bayraklara filan aldırmadan Kıbrıslıtürkler ve Kıbrıslırumlar birlikte kebap çeviriyorlar. Kardeşim ve oturduğu evin “Rum’u” bunlardan biri... Şu “Bizim evin Rum’u gelmedi” meselesi beni çok güldürmüştü. 23 Nisan 2003 sınır kapıları açılınca radyodan duymuştum. O günlerde, Rumlar Kuzey’deki evlerini ziyaret ediyordu ya; radyoda adamın biri şöyle yakınmaktaydı: “Herkesin Rumu geldi; bizim evin Rum’u gelmedi. Üç gündür temizlik yapıp yemek pişiriyoruz; ne gelen var ne giden”. Kardeşimin oturduğu evin “Rum’u” sık sık geliyor. Birlikte kebaplar çevriliyor, muhabbetler ediliyor. Şu meşhur “Acaba bu sefer anlaşacaklar mı?” sorusu soruluyor. Bayraklardan nereye geldik. Tabii son sıralar bir de kızıl bayrak var. Komünist partinin iktidarda olması şey değil. Rum tarafında futbol takımları siyasidir. İki büyük takım Omonya ve Apoel’in şampiyonluk durumu siyaseti de etkiler. Geçenlerde Rum televizyonunda bir parodi izliyordum. ""Kızıl ofiste"" Hristofyas sekreteri ile konuşuyor. Masasının üzerinde Lenin büstü var ve Lenin, yeşil-beyaz Omonya beresi takmış. Omonya maçlarında yeşil-beyaz renklerin hakim olduğunu sanmayın. Maçlar, kızıl bayraklar, Che Guavera tişörtleri ile izlenir. Apoel maçlarını ise mavi- beyaz Yunan bayrakları doldurur. Stelyos ve Vasilis isimli iki öğrencim var. Birinci sınıftayken derse Omonya ve Apoel tezahüratları yaparak girerlerdi; maç sonucunu hep onlardan öğrenirdim. Geçen gün baktım biri “Re re ra Beşiktaş” öbürü “Şampiyon Fener” diye bağırıyor. Geçen yıl Erasmus programıyla İstanbul""a gitmişlerdi. Epey maç deneyimleri olmuş anlaşılan. “Hale bak, dört senede sizi Türkleştirdik” dedim ve hep beraber güldük. Kim söylemişti unuttum Omonya maçının biletlerinin galiba yüzde yirmisini Kıbrıslıtürkler satın alıyormuş. APOEL""i tutan Kıbrısltürk olduğunu pek düşünemiyorum. Komünist parti yöneticilerinin kurduğu bu futbol takımı, eskiden beri Kıbrıslıtürklere yakın durmuştur. Şu bir antagonizm aracı haline gelen dağdaki bayrak konusunda gazeteciler Talat""ı sıkıştırdığında; Talat: “Kaldırmaya gücüm yetmez” demişti. Bence haklı. Dağın taşın sahibi başka, memleketin Cumhurbaşkanı başka. Bayrak Dikme Derneği öyle büyük bir bayrak dikecekmiş ki Türkiye""den görünecekmiş. Onların gücü herşeye yeter. Diksinler, ne yapalım?... Onlar bayrak diker, biz kebap çevirip birlikte Omonya maçına gideriz. Hem en güzel günler henüz yaşamadıklarımız. En büyük takım bizim takım. En büyük bayrak henüz dikilmemiş olandır.",female
184,"Wall Street protestolarında dile gelen bir ifade bu. Finans kapitale karşı çıkarken, paranın yüzde 99’unun yüzde 1’lik bir gruba gittiğini anlatıyor. Yüzdeler abartılı olabilir ama ekonomik ve sosyal anlamda çoğunluğun kaybetiği, azınlığın kazandığı bir dünyada yaşadığımız ortada. Dolayısıyla ifade, protestoların “haklılık” zeminine işaret etmesi açısından yerinde. Bunun ötesinde, ne kadar geniş bir “çokluğun” eşitsizlik ve adaletsizlikle boğuştuğu ve aslında sisteme karşı çıkmasının beklenebileceğini hatırlatması açısından da ilginç. Aslında önce Avrupa’da başlayan, sonra “Wall Street’i İşgal “ eylemiyle ABD’de ortaya çıkan protestoların düşündürücü yanları çok. Özellikle solun, kapitalizmin çöküşü gibi kolaycı anlatımlara kaçmadan, bu protestolardan bazı dersler çıkarmasına büyük ihtiyaç var. ABD’de 17 Eylül’den beri devam eden protestoların, Cumartesi günü 700 kişinin tutuklanmasına karşın, öteki şehirlere yayıldığı bilinmekte. Bu protestolara birçoğu öğrenci, birçoğu işsiz gençlerin yanısıra yaşını başını almış epeyce insanın katıldığı da biliniyor. Peki bu eylemler nasıl yorumlanmalı? Örneğin eyleme katılanların net bir manifestosu yok; aynı dünya görüşünü de paylaşmıyorlar. Yapılan söyleşilerde kimi kapitalizme, kimi adaletsizliğe, kimi finans dünyasının gücüne karşı olduğunu söylüyor. Kimi sağa karşı sol, kimi hiyararşiye karşı otonomi aramakta. Kısacası yollara dökülenler karmaşık bir topluluk. Öte yandan NewYork sonbaharında sokağa dökülenlerin Arap Baharı’nda meydanlara dökülenlerle karmaşık bir topluluk oluşları ve biraraya gelmelerinde internet ağlarının rol oynaması açısından benzerlikler de var. Fakat bu protestoların, Avrupa’da hükümet politikalarını, ABD’de Wall Street’i hedef alsa da, gerçekte ekonomik sisteme karşı çıkması gibi farkları da söz konusu. Gerçi Arap ülkelerindeki isyanların da, dikatörlüğe karşı çıkmak ve demokrasi istemek kadar, diktatörün şahsında cisimleşen ekonomik adaletsizliğe karşı çıkmak gibi bir anlamı olduğuna kuşku yok. Ancak gelişmiş kapitalizm içindeki isyanlar, ekonomik sistemle daha doğrudan ilgili görünmekte. Ortada bir manifesto da yok, fakat protesto nedenleri belli. Vurguladıkları şeyler, ekonomik adaletsizlik üreten sistem, finansal çevrelerin gücü, buna karşın kalabalıkların güçsüzlüğü ve siyasal sistemin işe yaramazlığı. Haklılar da. Örneğin zenginliğin içinde yoksulluğu yaşıyorlar ve bu ülkelerde Ortadoğu’ya ihraç edilmeye çalışılan demokrasi eksikliği de yok ama yığınların işine yaramıyor. Kişi başına geliri 30-40 bin doları bulan ülkelerde de işsizlik kol geziyor; yoksulluk ortadan kalkmış değil; ülke içi gelir dağılımı da adaletsiz. Üstelik küresel şirketler, finansal piyasalar inanılmaz hızda büyürken, bu ülkelerdeki çokluğun durumu daha iyiye değil, daha kötüye gitmekte. Krizler desen öncelikle çokluğu vurmakta. Örneğin ABD’de nüfusun en zengin yüzde 10’unun geliri, en yoksul yüzde 10’un 16 katı. OECD içinde ABD gelir dağılımındaki adaletsizlik açısı ndan Meksika ( 25 kat) ve Türkiye’den ( 17 kat) sonra üçüncü gelmekte. Kısacası ülkenin zengin olması insanın da zengin olması anlamına gelmiyor. Birinci ve Üçüncü dünyalar her ülkede karşımıza çıkabilmekte. Üstelik Birinci Dünyada yaşayan Üçüncü Dünyalılar için, zenginliğin doruk noktaları yanıbaşlarında sergilenirken duyulan yoksulluk ve yoksunluk duygusunun daha büyük olduğunu da tahmin etmek zor değil. Yine de daha büyük haksızlık küresel düzeyde. Sistemden kazançlı çıkanlar yüzde 1’le sınırlı değil ama dolar milyarderlerinin sayısı 500’ü ancak bulurken, 2,5 milyar insan yoksulluk, 1 milyar insan da açlık içinde. Zengin ülkelerdeki 1 milyar nüfusun dünya gayri safi hasılasının dörtte üçünü alırken, gerideki 6 milyar dolayında insanın kalan dörtte biri paylaştığını da biliyoruz. Asıl kaybedenler de, gelişmiş ülkelerdeki 2.5-3 milyar insan; ki, dünya GSH’nın yalnızca yüzde 3’ünü alabilmekteler. Ve şimdi gelişmiş dünya insanı için, küresel düzeydeki adaletsizliğin zengin ülkelerdeki ”çokluk” açısından da başa bela olduğunu anlamak zamanı gelmiş gibi. Gibi diyorum, çünkü henüz bunun netlikle anlaşıldığı söylenemez. Henüz sokaklarda, ofislerde, evlerdeki çokluk, içinden hak verse de, protestolara seyirci kalmakta. Çünkü kaybedecekleri şeyler var. Oysa doğadan, yaşamdan, gelecekten, işten, refahtan, eşitlikten, özgürlükten, insanlıktan, umuttan yana hep kayıpta olduklarını anlamaları gerekiyor. Burada da sola iş düştüğü açık. Birincisi, kaybedenlerin tümüyle, çoklukla buluşabilmek ve onları harekete geçirmeyi bilebilmesi gerekiyor. İkincisi de, küresel bir harekete ihtiyaç olduğu gibi, hem sistemsel ve bütünlükçü hem farklılıkları kucaklayan istemlere hayat verebilmesine ihtiyaç var. Solun asıl meseleleri de buralarda. Günlük polemiklerde değil!",female
185,"Tek odalı bir evim olmuştu bir zamanlar. Bir sene, bir odalı bir evde, birbaşıma yaşamıştım. Aslında öncesi var. Ordan başlamak daha doğru belki. Bir şeyi anlatırken ya çok öncesinden ya da çok ortasından anlatmaya başlamak gibi bir huyum var. Öncesinde en yakın arkadaşımla iki odalı bir evi paylaşmıştık. Günün her saati birlikteydik. Birbirimizden mi sıkıldığımızdan yoksa yalnızlığı mı özlediğimizden bilmiyorum evleri ayırmaya karar verdik. O kadar yakınlıktan sonra çok da fazla uzağa düşmek istemedik. Yan yana olsun dedik evlerimiz. İstediğimiz oldu. Kapı komşusu olduk. Yirmi üç metrekarelik yalnızlığım burda başladı. Çok eşyam yoktu. Taşınmak zor olmadı. Üniversitede ilk yıllarımızdı. Geç kalmış gibi aceleyle yaşadığımız zamanlardı. Liseden arkadaşım, sıra arkadaşım, arkadaşım ve sonra da komşum oldu. Sıfatlar uzayıp gider aslında. Komşu olunca kapıyı çekip gidebilirsiniz yalnızlığınıza doğru. Canınızı sıkmaya başladığında da bırakıp gidiverebilirsiniz. Kapı yerine camdan girerdik birbirimizin evlerine. Camda sohbetlerimiz olurdu. Tek başına yaşamanın getirdiği özgürlük ve korku camlar, anahtar delikleri arasında biryerlerdeydi. Bazen ikisi birbirine girerdi. Yirmi üç metrekarelik bir evin en güzel yanı gözünüzü açtığınızda evinizin her köşesini görebiliyor olmanız. İçeriden gelen sesler olmaz. İçerisi olduğunuz yerdir çünkü. Yaşadığınız alana hakimsinizdir. Birşeyi kaybetmişseniz bulmanız çok zaman almaz. Bir isteseniz bir saat içinde herşeyinizi bir valize koyup gidebilecekmişsiniz hissi verir küçüklük. Her köşesini ayrı değerlendirirsiniz. Temizlemesi vakit almaz. (Dağıtmak da bir kadar kolaydır ama konu değil.) Hem koskoca bir evde kendini küçücük hissetmektense küçücük bir evde kendini küçücük hissetmek daha korkutucudur. Eşyalı bir tuttuğumdan onlara yüklediğim anlamlar da olmadı. Ama her yıl bir başkasının kaldığı ev, çirkin eşyalar benim evim oldu. Bir seneliğine... Küçüklüğüne rağmen hayatımda dönemdeki kadar da çok gelip gidenimin olduğu bir evim hiç olmadı. O zamanlar anladım yalnızlığın ne kadar beceri gerektiren bir şey olduğunu ve ışıkları kapatmadan uyuyabilmeyi başarmayı. İnsan yalnız kalınca içindeki sesler çoğalıyor. Tek kişi oturup bir konu üzerinde binbir türlü farklı şey düşünebiliyorsunuz. Geçmişi yeniden yazabiliyor, ya şöyle yapsaydım ya şöyle deseydim diye hayatı başka yollara da sokabiliyorsunuz. Gelecek için senaryolar üretiyorsunuz. Bazense oturup, şimdide, yalnızlığınıza kendinize bir sofra kuruyor ya onunla kavga edip masayı terkediyor ya da keyifli bir sohbetle akşam yemeğinizi yiyorsunuz. Benim yıllarda dengesiz bir ilişkim oldu yalnızlıkla. Birgün güzelce ağırladıysam masamda ertesi gün kovdum. Anahtarı üstüne kitleyip günlerce eve dönmediğim de oldu. Biraz yalnız kalsın da anlasın dedim, anlasın da bir daha gelmesin diye. Bulamayınca çıkıp aradım kolundan tutup geri getirmek için. Bir kavgalı bir barışık olduğum yalnızlığımdan çok kendimdi belki. Bir kapı zili, bir pencere aralığıyla onu yirmi üç metrekarede tek başına bırakabilme lüksüm vardı aslında. Yalnızlığın soğuk duvarlarını tanımam da, onu aşıp hayatın eğlenceli sokaklarında dolaşmam da aynı döneme tekabül eder. O zamanları düşündüğümde Pavese gelir aklıma. O zamanlar bunları çok fazla düşündüm. Üzerine konuşmak yerine sustum. İçimdeki çok sesli koroyu da susturdum ve “Kendimi yalnız bırakmamak için bütün gece aynanın karşısında oturdum...”",female
186,"Sizin bir anlayışınız var: başarı ve başarısızlık anlayışınız. Kazanmak ve kaybetmek anlayışınız var sizin. İyi bir vatandaş, iyi bir kadın, iyi bir adam olmak yani kısacası bir «iyi» anlayışınız var kendinize göre bir de «kötü». Kim bilir zorlasak grilerinizi bile keşfedebiliriz belki izin verirseniz. Kendinize göre bir düzen, bir de düzene başkaldıranı bastırma anlayışınız var. Namus anlayışınız , namussuzluk anlayışınız, bir kibarlık, bir de kabalık anlayışınız var. Kurallarınız var. Belli ki çok katı. Doğrularınız, yanlışlarınız var. Doğru ve yanlış anlayışınız var, en doğru sandığınız belki de. Sizin de sevdiğiniz şarkılar, filmler, kitaplar, şiirler var. Belki bizim sevdiklerimizden çok başka. Siz de gülersiniz bazen bizim gibi kendi komiklik anlayışınızla. Hatta ağlarsınız belki, tıpkı bizim gibi. Yani sizin de, bizim gibi yaptığınız şeyler vardır. Günahlarınız da vardır sevaplarınız da. Bizim de bir anlayışımız var. Elbet sizinkilerden çok farklı ve sizin tarafınızdan bakınca belki de çok yanlış. Oysa böylesine ayrı yerlerde durmayı, böylesine düşman olmayı istemedik biz hiç kimseyle. Ama şimdi işler bu kadar çığrından çıkmışken, bu kadar artmışken haksızlıklar, sorular sormadan, merak etmeden duramıyoruz. Öfkemiz belki bastırılmışlığımızdan, belki yok sayılmışlığımızdan belki de uğradığımız haksızlıklardan geliyor. Doğa katliamlarını durdurmak isteyen, parasız eğitimi destekleyen insanlar da şiddete maruz kalabiliyorsa, terörist olarak karşımıza çıkarılıyorsa yoldan dönmesi gerekenler kimlerdir? Emekli öğretmeni öldürülen, öğrencileri, gazetecileri hapse atılan bir toplum mudur yaşamak istediğimiz? Hopa tutukluları davasının iddianamesi şaka mı peki? Marx, Engels kitapları hala mı bir suç nesnesi? Bu iddianamenin 12 Eylül dönemindeki iddianamelerden farkı ne? Biz 2011’de değil miyiz ? Protestoyu terör kapsamına kim soktu? Biz bunları çok merak ediyoruz. Ve biz, tutuklu olan suçsuz gencecik insanlar için vicdanınıza yaptığınız açıklamaları da merak ediyoruz. Belki bize de bir yararı olur. Çünkü bizim vicdanımız hiç rahat değil. İşte biraz da bu yüzden kendi yargı anlayışımızla, sindirme politikalarınızın karşısında duruyoruz. Biz «o kadın, kız mıdır kadın mıdır» dediğiniz kadınız, biz «eşkıya Hopa’ya inmiş» dediğiniz eşkıyalarız. «Bir tanesi de ölmüş, adını bilmiyorum üzerinde de durmak istemiyorum» dediğiniz bir tanesi biziz. Ne dirisine, ne ölüsüne saygı gösterdiğiniz öğretmeniz. Evet bizi öldürdünüz, kalça kemiklerimizi kırdınız, saçlarımızı kestiniz, kitaplarımızı suç nesnesi bellediniz. Bizim düşüncelerimiz tehlikeli, isteklerimiz yasak. Ne namus anlayışımız bir sizinle, ne hak hukuk anlayışımız. Ama bu konuların üzerinde durmayan gün gelir altından kalkamaz.",female
187,"Hafifleyen dünyada “ağır “konular başlıklı yazıyı, “sistemle işbirliği içinde olan insan çok; ama bir de sistemin “insandan” saymadığı insanlar var. Solun onlarla buluşma yollarını araması da tek çıkar yol; hem solu hem geleceği kurtarma adına” diye bitirmiştim. Bu konuya devam etmek istiyorum. Son günlerde AKP iktidarının “maharetleriyle” dolup taştı medya dünyası. Kürt sorununun çözümünde açılım derken milliyetçi söyleme doğru geri çekilişiyle başlayan eleştiriler, öğrencilere yönelik şiddet, Kars’taki “insanlık anıtına” yönelik saldırı, Kanunu ile ilgili diziyle ilgili değerlendirmeler, içki ile ilgili getirilen kısıtlamalar ve kışkırtıcı söylemler, eleştiri ve protestolara yönelik tahammülsüzlüklerle daha da genişledi. Aslında başından buyana AKP’ye kuşkuyla bakanlar bir anlamda daha gerçekçiydiler ve onlar için ortada şaşılacak bir durum yoktu. AKP başından beri yalnız dindar, muhafazakar ve sağ bir parti olduğundan değil, aynı zamanda parti yapılanması, dayandığı cemaatçi yapı, siyaset ve demokrasi anlayışı ile muhafazakar-demokrat olmaktan çok, otoriter-muhafazakar denilebilecek bir parti niteliğindeydi. Son olaylar da, “kendine demokrat” bir parti olarak AKP’den beklenebilecek şeylerdi. Asıl şaşılacak olan AKP’nin ileri bir demokrasi anlayışını temsil ettiği, buna bağlı olarak demokratikleşme yönünde bir rol oynayacağı yönündeki yakıştırmalardı. AKP’yi, farklı bir tabandan gelmek ve kendisi, ya da temsil ettiği dünya görüşü için demokrasi istemek dışında öteki partilerden ayıran neydi? Örneğin parti yapılanması mı daha “eşit” ilişkilere dayanıyordu; parti yönetiminden seçim harcamalarına, iktidar politikalarından uygulamalarına kadar her alanda bir şeffaflık, bir hesap verme anlayışını mı temsil ediyordu? Ya da, toplumu, toplumdaki farkılıkları dikkate alma, buralardan gelen seslere kulak verme yönünde bir siyasal anlayışı mı yansıtıyordu; örneğin AB üyesi olmaya istekli görünüdüğüne göre AB’deki yönetim anlayışının temeli olan “sosyal diyaloga” dayalı bir anlayışı mı hayata geçiriyordu; demokratikleşmenin esas olarak iktidarın ve karar gücünün toplumun çeşitli kesimleriyle “paylaşılmasını” gerektirdiğini bilerek yasaları ve kurumlarıyla böyle bir siyasal yapılanma mı vaat ediyordu? Aslında düşününce, AKP’yi muhafazakar, fakat demokrat bir yere oturtmak ve AKP’ye “demokratikleştirme” gibi bir misyon biçmek adına liberal kavram ve değerlerin bile epeyce “zorlandığı“anlaşılıyor. Örneğin, şu demokratikleşme diye sunulan ve 12 Eylül ile hesaplaşma anlamı kazandırılan Referandum bile, gerek yöntemi gerek içeriği ile “ben yaptım, oldu” mantığının eseriydi; ama “esas aydınlar” bu konuda bir uzlaşmaya gerek olmadığı kararını vermişlerdi. Ya da en başta içinde birçok sakatlık taşıyan seçim sistemini değişmesi gerekiyordu; ama bu sakat sistemden çıkan sonucu “milli irade” diye tepe tepe kullanan iktidarı eleştirmek yerine “seçilmişlerin iktidarı“ olarak alkışlamayı tercih ediyorlardı. Ne liberalizm, ama! Öyle liberaldiler ki, AKP’nin politikalarına ve anayasa değişiklik paketine kuşku ile yaklaşanları aydınlıktan afaroz etmekten bile çekinmiyorlardı. Bu rahatlık varken, iktidar da HSYK seçimlerinden YÖK uygulamalarına, Kürt meselesindeki geri adımlardan Aleviler konusundaki tutuma, Bütçe dağılımından Torba Yasa’ya, HES’ler konusundaki umursamazlıktan 2B arazilerinin yağmalanmasına kadar birçok konuda kendi bildiğini okumaya devam etmekten çekinmesine neden şaşılsın? Şimdi iktidar yorgunluğu, ya da seçim derdiyle milliyetçiliğe kayma gibi eleştiriler (mazeret de denilebilir) karşısında ne diyelim? Yakıştırmalar baştan yanlıştı, ama herhalde “organik aydınlar” olarak kendince bir “hesabınız” vardı desek... İktidar “yorgun” filan değil; aksine Referandum’la kazandığı zaferin ardından kendi “gerçeğini” ortaya koymakta mahzur görmediğini düşünmekte yarar var. Gerçekten neyin yorgunluğu? İstediği yasaları çıkaramıyor, istediği kişiyi atayamıyor, istediği yatırımı yapamıyor mu ki, yoruluyor? Yoksa eleştiri ve protestonun olmadığı bir “kabul“ istediğinden mi, hırçınlaşmakta? Bakın, iktidara yakın bir yazar AKP’nin “sürekli birilerini anlamak zorunda” bırakılmasından yakınıyor: “% 42’yi anlamak, CHP’lieri anlamak, beyaz Türkleri anlamak, MHP’lileri anlamak, BDP’lileri anlamak, Alevileri anlamak, korku ve kaygı yaşayanları anlamak...” Son zamanarda iyice açığa çıkan tahammülsüzlük gibi bu ifadeler de, artık anlamak ve dinlemek yerine, kendisinin ve kendi doğrusunun anlaşılmasını,-bunu kabul edilme diye okumak da daha doğru olur- isteyen bir iktidar karşısında olduğumuzu göstermeye yeter sanırım. Önümüzdeki seçimlerde % 40’ları geçen oy almayı da beklediğine göre, varlığı ve başarısının itirazsız teslim edilmesini istemeye kendinde hak görüyor anlaşılan. Tabii olan bitenler karşısında birilerine de “biz demiştik” diye, kendi öngörülerinden pay çıkarmak düşüyor ya, bunun da bir anlamı yok. Gerçi bu yazıda ben de bunu yapıyorum; ama gelmek istediğim yer başka. Çünkü bu ülke adına kaygı duyanlar için haklı olmak yetmediği gibi, günlerce ve sütun sütün insanlık anıtını, statta ıslık gibi olayları konu etmek de kendini tatmin etmekten öteye geçmemekte. Çünkü, bugün bazı liberallerin korktuklarının başlarına geldiğini söylemeleri AKP’ye desteğin koşullarını hatırlatmaktan fazla bir anlam taşımaz; konjonktür ciddi biçimde değişmedikçe de liberal-muhafazakar-liberal soldan oluşan “kutsal ittifakın” bozulacağı beklenemez. Asıl dönüştürücü güç, bu eşitsiz ve adaletsizlik üreten, bu liberal anlamda bile demokrasi vaat etmeyen anlayış ve politikalara karşı hem entelektüel anlamda gerçek aydınların hem de geniş anlamda “sol” diye tanımanabilecek kesimlerin güçlü bir muhalefeti ortaya koyma becerisini göstermeleriyle bulunabilir. Bu kesimlerin de, dünya sistemiyle bütünleşen ve hem ekonomik hem siyasal gücünü bu sistemden alan AKP iktidarı ve arkasındaki kutsal ittifaka karşı “ne kadar haklıyım” demelerinin tek başına bir anlamı olmadığını, bunun siyasal karşılığını yaratmak durumunda olduklarını bilmeleri gerekiyor. Asıl soru da, bunun nasıl yapılacağı! Kolay değil, ama yolunun son günlerde ortalıkta dolaşan “protesto metni” gibi bir metni imzalamaktan geçmediği açık. Aksine sol muhalefet de, geniş anlamda toplumsal muhalefet de kendilerine toplumsal-siyasal güç dengesinde bir yer aramak durumundalar. Bunun için de, en başta solun kendi içinde farklı duyarlılıklar ve istemlerle buluşacak ve bunu siyasal bir alternatife dönüştürecek bir dönüşüm göstermesi gerekiyorsa, bu yapılmalı. Bu konuda bazı düşüncelerim de var. Haftaya",female
188,"Tatil bitti... Pazar sabahı uykuyla uyanıklık arasında gözümü açayım mı açmayayım mı diye düşünürdüm. Kendi kendime konuşurdum... “Şimdi gözümü açarsam kesinlikle uyanmış olacağım ve uyanırsam tatilin son günü resmen başlamış olacak. Ve ben matematik ödevini hâlâ bitirmedim. Sekizlerin tamamını öğrenemedim, dokuzları da ezberlemedim daha. Ufff ne çabuk bitti şu tatil...” Bir türlü girmiyordu kafama çarpım tablosu. Oysa her şeyi, her lafı, dedikoduyu şak diye ezberime alıyordum. Bir de pazar günleri yok mu... Merdaneli çamaşır makinesi çalışacak, beyazlar kaynatılacak, banyo sobası yakılacak, sırayla hepimiz yıkanacağız, evde kesin bir kavga çıkacak ve akşam yemeğinde kesin ya bamya ya patlıcan olacak... Şu pazar günü yaşanmasa, takvimde yeri olmasa olmaz mı? Günler ya hep çarşambada kalsa, ya da hep cumarteside.. Bir sabitlensek Allahım ne olur... Sözlüye kalkmak olmasa okulda... *** Bir ara çalışma masamı düzenlerken yıllardır hiç açmadığım bir kutuyu açmıştım. İçinden çok eski karnelerim, defterlerim çıkmıştı. Kaybettim sanıyordum onları... Aman allahım! Bir ara berbat bir öğrenci olmuşum! Bir yıl harikalar yaratan bir öğrenci bir sonraki yıl nasıl böyle serebilir dersleri? Ya da bir branşta üstün başarı gösterirken bir başkasında zorla geçer not almayı nasıl becerir? İniş çıkış göstermek konusundaki istikrarım öğrenciliğimde başlamış demek ki!! *** Okullar tatil olmadan önce liseden edebiyat öğretmenim İstanbul’daydı, onunla buluştuk... O günleri, eski öğrencilerini anlattı... Nilhan Öz pek çoğumuzun yaşamında çok önemli imzası olan çok kıymetli bir öğretmenimdir. (Öğretmenim-iz-dir diyerek paylaşmak istemedim nedense. Hâlâ kıskançlık ediyorum. O zaman da paylaşamazdık. Bir tek benim olsun istedim yine.) “Ne zaman yazacaksın bana söz verdiğin romanı” diye sordu. “Hazır değilim hocam” dedim. “Sanırım hiçbir zaman yazamam” diye ekledim, gözlerimi kaçırarak. Daha zaman hazırdın, kabul etmiyorum hiçbir gerekçeni dedi. Uzun uzun konuştuk... O konuşurken... Bana şifa verdi ve ben “iyileştim” sanırım...” *** Çarpım cetvelini ezberlemesem, ödevlerimi tam yapmasam da okulu hep sevdim ben. Tatil bittiğinde üzülsem de okul başladıktan bir süre sonra alışırdım. Sınıf arkadaşlarımın, öğretmenlerimin hepsini sevmezdim. Ama sevdiklerim için sevmediklerime katlanmayı sevmenin bir yöntemi kabul etmiştim. Sevdiklerimin güzel yanları için kötü yanlarına göz yummayı da böyle öğrendim belki... Çarpım cetveline karşı güzel konuşma yazma dersi vardı... Beden eğitimini sevmiyordum ama resim dersi şahaneydi. Fizik dersini hiç sevmedim ama biyolojiye bayılırdım. Matematik hiç olmasaydı ama edebiyat hep en sevdiğimdi... *** İyi ve kötü yönleriyle bir bütündü çocuklar... Ve pek çoğu kalabalığın içine saklanarak gövde buluyordu kendine... Bayrak töreninde çok hızlı büyüyen ayaklarıma bakardım. Arkadaşlarımı severdim. Arkadaşım olanlar başkaydı. Ama olmayanlar işte onlar... “Onlar,” üzerinde onlarca kompozisyon yazabileceğim bi kalabalıktı. Beş on küçük serçe el ele tutuşunca kedi olmuyor aslında ama, öyle sanıyorlardı kendilerini. Ben de bakmazdım hiç gözlerine. Sonra pek umurumda olmadılar. Sıkıldım çünkü onlardan. Yani bir gruba mensup olunca “biri” olduğunu sanan insanlardan. (Bugün hâlâ neden rozet takılır mesela? Apayrı bir yazı konusu değil mi?) *** Neyse... Bir sürü tatil başladı bitti. Bir sürü bayrak töreni, bir sürü çarpım tablosu, matematik ödevi, bütünleme sınavı, diploma töreni filan... Tatil bitişi bayrak töreninde birbirlerine tutunarak varlık kazanan çocukların sonraları bıyık, göbek filan bırakıp hayatın başka sıralarında yine aynı şeyi yaptıklarını gördüğüm olmuştur. Bazen benim de aralarına karışmaya kalkıştığım, sonra da fena halde üşendiğim için vazgeçtiğim de.. Geçen gün Neslihan’a yazarken fark ettim. Ben aslında kadar üşengecin biri olmuşum ki, en sevdiğim hayvan aslında kaplumbağaymış! Bir kere evi sırtında. Ürktü mü, korktu mu, kızdı mı, hoop kafayı çekiveriyor içine. Sokakta pijamayla dolaşıyor bir de oh ne rahat! Kimseye, hiçbir gruba, derneğe, oluşuma, filana falana ait değil... *** Lafı uzattım yine... İyi kalpli, neşeli öğretmenler de vardı okulda. Öğrencileri hırpalayan, mutsuz, bezgin öğretmenler de... Bir de tatil dönüşü, bayrak törenlerinde ayaklarına, okulun karşısındaki evlerin balkonlarında asılı çamaşırlara bakan öğrencileri fark edip, çenesini tutup “ne düşünüyorsun sen?” diye soran öğretmenler... Kolumuzun altında bir kitap sıkıştırıp, “bunu oku bakalım” diyenler... O öğretmenler bir tek öğrencide yüz binlerce çocuğu okuturlar aslında... Bunu oku bakalım diye seçtikleri, okuttukları çocuklar köşe yazarı olur, rektör olur, aktör olur, romancı olur... Öyle olmadı mı Nilhan hocam?",female
189,"Türkiye’nin yine ilginç bir seçim sürecinden geçtiği görülüyor. Değişimini sürdüren bir toplum olarak, bunda şaşılacak bir şey de yok. 2000 başlarında da toplumsal çalkalanmalar söz konusuydu. Ekonomik ve siyasal kriz derken, kimilerinin demokrasi adına zafer diye niteledikleri 2002 seçimleri sonunda bugün 9 yıla yaklaşan AKP dönemi de başlamış oldu. 9 yıla yaklaşan iktidar döneminden sonra ise, gerek siyaset yapış biçimi, gerek demokrasi ve özgürlük anlayışı, gerek devlet organı ve kurumlarını “partileştirme” çabaları kuşkulu olanları haklı çıkarmış durumda. Yalnız merkezi idare ve yerel yönetime değil, yargı organı ve üniversiteler gibi çok önemli kurumlara da AKP damgası vurulmuş durumda. Demokrasi adına kaygı duyanların azaldığını değil artmakta olduğunu da görüyoruz. AKP iktidarının, demokratikleşme açısından değilse de küresel kapitalizmle uzlaşma açısından büyük işler başardığını ise, söylemek gerek. Liberaller ve dış dünya tarafından desteklenmesinin en önemli nedeni de burada. Bu uzlaşma, kapitalist düzen açısından genişleme ve meşrulaşma nedeniyle önemli, siyasal İslâm’ın radikalleşmesi ve Batı’dan uzaklaşmasına karşı da bir güvence. Öte yandan sisteme eklemlenme ve bunun getireceği ekonomik büyümenin, AKP açısından ülke içindeki desteğin sürmesi ve güçlenmesi nedeniyle hayati önemde olduğuna kuşku yok. Rant ekonomisini sürdürmesi buna bağlı; dışarıda sisteme eklemlenmeye çalışırken, içerde de paraya dönüştürülecek ne varsa kullanmak durumunda. Seçime de “istikrar” sloganıyla, ekonomik büyüme kozuyla, yoksulu bol ülkede hayırseverlik anlayışı ve politikasıyla gitmekte. Başarılı bir lider olarak alkışlanmayı beklediği, muhalif duruşlara tahammülünün çok olduğu da gözlenmekte. Diyarbakır’daki konuşmasıyla takdir edilmeyi beklediği kitlelerden birinin de, Kürtler olduğunu anlıyoruz. Gerek yapılan yatırımlar, gerek Kürt sorununda atılan bazı adımlara karşın, yaptıklarının yeterince takdir edilmemesi karşısında hayal kırıklığı duyduğundan da söz edilmekte. Oysa siyasal iktidar olarak, her sorun gibi, Kürt sorunun çözümü için de adımlar atması bu ülkeye ve bu topluma karşı bir sorumluluk. Öte yandan demokratik yönde bazı adımlar atılmış olsa da, sorun hâlâ çözülmemiş, tehditler ortadan kalkmamışsa şimdi bunları hatırlatmakla yetinmesi mümkün değil. Aksine, bu umudu yükselten bir parti ise, şimdi neden bu yolda devam etmediğini sormak zamanıdır! O da, başarısızlığının nedenlerini açıklamak durumunda. Buna karşın son Diyarbakır konuşmasındaki üslup ve içerik niye? Bunca yıl süren bir savaş, bunca kaybı göze alan bir halk varken, nasıl olur da yaşananlarda PKK veya BDP’yi suçlama kolaylığına gidilebilir? Ortada, tek tek bazı olaylara veya komplolara indirgenemeyecek büyüklükte bir mücadele olduğunu görmemek mümkün mü? Böyle yapmakla, yöre insanını anlamadığını mı, Batı’daki milliyetçi seçmene hitap ettiğini mi düşünelim? Hangi neden olursa olsun, bu tutumun iki yakadaki insanlar için de umutlu bir gelecek vaadi anlamına gelmediği ise ortada. Bu nedenle 12 haziran seçimi ve AKP’nin alacağı oy, hem demokratikleşme hem Kürt sorunun siyasal yoldan seçimi konusunda oldukça belirleyici. Yüksek oy oranının her iki alandaki hayal kırıklıklarının artması anlamına gelmesinden de korkarım. Bu seçimler, yakın zamanda yönetiminde ciddi bir değişim geçiren CHP’nin AKP için daha ciddi bir rakip ve muhalefet olabilmesi açısından da ilginç. Bir süredir CHP’den yükselen sesler, örneğin aile sigortasına ilişkin öneri, demokratikleşme paketi, anayasa taslağı, Kılıçdaroğlu’nun son Diyarbakır konuşmasında Kürt sorunu konusunda benimsediği söylem ve dile getirdiği yaklaşım, farklı çevrelerde farklı tepkiler yaratsa da, uzun süredir alternatif olma niteliğini yitiren CHP için yeniden umutların yükselmesi anlamına da gelmekte. Kendi adıma, CHP’de değişimi yeterli bulmasam ve söylenenler açısından bazı kuşkularım olsa da, sol bir muhalefetin yükselmesi gibi bir olasılığı önemsiyorum. Bunun ülke siyaseti ve demokrasisi açısından önemli olduğundan da kuşkum yok. Ancak, ne yönde ve ne kadar değişeceği gibi bir mesele var ve bu nedenle bugün için ancak bir olasılıktan söz edilebilir. Tabii, sosyal demokrat kimlik bir yana, demokrat bir kimlik ve demokratikleşme yolunda bir kararlılığı yeterli görenler de olabilir. Ancak toplumsal sorunlar solda yer alacak politikalara ihtiyaç duyulduğunu gösterirken, güçlü bir sol siyaset yükselmeden demokrasinin gelişmesini beklemenin zor olacağını da bilmek gerek. Biçimsel ve süreçsel mekanizmalara bakanlar için dert olmayabilir; fakat demokrasinin sosyo-ekonomik işlevi ve sonuçları demokratikleşme açısından önemli bir gösterge oldukları gibi, sosyo-ekonomik eşitliklerin siyasal eşitlik gibi demokrasinin temel dayanağı açısından da vazgeçilmez nitelikte olduğu bilinmekte. CHP’deki değişimin bu yönde olması için kendinden doğan güçlükler gibi, küresel koşullardan gelen güçlükler de var. Kısacası ortaya çıkan olasılığın engeli de çok. Bu nedenle, seçim sonuçlarının CHP’deki değişimin sürdürülmesi veya tıkanması açısından da önemli bir gösterge olacağını düşünebiliriz. Bu seçimlerde, odağında Kürtler ve BDP yer alsa da, “Emek, Demokrasi ve Özgürlük Bloku” gibi bir blokun ortaya çıkmasının da anlamı büyük. Blok girişimi, en başta bu ülkedeki siyasetin değişimi açısından umut verici. Böylesi bir blok ve seçimlere bağımsız katılım, yalnız yüzde 10 barajının delinmesi açısından değil, giderek dışa kapalı hale gelen, yapılanması başta liderin yer aldığı bir kast sistemine dönüşen, işleyişinde demokratik olmaktan uzaklaşan, toplumdan uzaklaştıkları gibi toplumsal meselelere de yabancılaştıkları için eleştirilen parti örgütlerine karşı bir alternatif olarak önemli. Kürt sorunun Meclis’te temsilinin de başlı başına önemli olduğuna kuşku yok. Kısaca söylersek, BDP’li milletvekillerinin Meclis’e girmesi demokrasinin gereği ve sonucu olduğu gibi, bu katılıma ülkenin de ihtiyacı var. Sorunun siyaseten çözümünü istiyorsak,-ki, başka yolumuz yok- Meclis’te Kürtlerin temsilcileri olmak durumunda. Kürtlerle sosyalist görüşü benimseyen adayları buluşturan bu Blok ve böylece daha fazla ve farklı bağımsız adayın Meclis’e girme olasılığı, siyasetteki ezberlerin bozulması açısından farklılık yaratabilecek nitelikte. Bu girişimin başarısının, gelecekte bu girişimlerin büyümesi ve siyasetin topluma taşınması açısından umut verici olduğuna da kuşku yok. Özetle, bu seçim siyasal alanın genişlemesi, demokrasinin ilerlemesi, toplumsal sorunlar ve taleplerin siyasette karşılık bulması açısından oldukça önemli gelişmelere gebe. Oyların dağılımı ve ortaya çıkacak tablo da, bu gebeliğin sonuçları ve yönü açısından çok önemli.",female
190,"Bu ülkede sosyo-ekonomik konular medya açısından pek para etmez. Tabii işsizlik, yoksulluk, şiddet gibi konulara hiç yer verilmiyor demek istemiyorum; ama çoğu da ya dramatik olaylara konu olduklarından, ya da istatistiki veriler ortaya konulduğundan medyada yer bulurlar kendilerine. Buna karşın Ankara’daki her söz, her nefesin izlenip, ölçüldüğü, üstüne neredeyse destansı yorumlar yazıldığı görülür. İşte Yaş toplantısındaki bir fotoğraf üzerine günlerce süren demokratikleşme “şenlikleri!” Oysa devlet odaklı bir toplum olduğumuzu eleştiren “demokrat erkanın” (hani her lafını demokrasiye bağlayan, demokrasinin ne olduğunu en iyi kendisinin bildiğine inanan br sınıf oluştu ya bu ülkede, onlar) demokrasi açısından pek üzerinde durdukları araçsal/süreçsel mekanizmalardan hali ortada. Örneğin seçim sonuçlarını irdelerken, toplumsal değerler araşırmasını da vbir hatırlasalar. Evet, anayasa, partiler, seçim sistemleri, parlamento gibi araç ve kurumlar demokratikleşme düzeyinin göstergeleri olarak önemli; siyasilerin ne düşündüğü, ne dediğinin anlamlı olduğuna da kuşu yok. Dinleyelim, izleyelim... Ancak demokrasiden söz ediliyorsa, bu göstergelerin, kendi başlarına değil, toplumun demokrasi anlayışı ve demokrasi açısından oynadığı rolü ve gücünü gösteren sonuçlar olarak anlamlı olduklarına kuşku yok. Örneğin, anayasaların yalnız darbelerle rafa kaldırılmasını yaşamıyor bu toplum; anayasaların “ama”yasalara dönüşmesini de izliyor. Demokrasi, milli irade denilirken, her iktidarın kendini güçlendirmenin peşine düştüğünü görüyor. Seçilmişler Tunç Kanunu haklı çıkarmak için ellerinden geleni ardına koymazken, toplumun kısmetine de populist politikaların düştüğünü de anlıyor. Razı olmasın da ne yapsın! Ve sonuç: Demokratik araçlardan umut mu kesmiş, oynanan oyuna mı katılmış belli değil, ama toplum “iyi ve güçlü bir lider” aramakta. Yılmaz Esmer’in yıllardır yürüttüğü Türkiye Değerler Araştırması’nın 2011 sonuçları açıklandı, medyada epeyce yer de aldı. Uzun uzun söz edemeyeceğim; ama araştırma sonuçlarına bakarak bu toplumun demokrasi beklentisini mi, yoksa bu beklentiyi örten kara bulutları mı konuşmak gerekir kısmını çok önemli buluyorum. Özetle, farklı sorularla ortaya çıkarılan genel tablonun, milliyetçi, dindar, farklılıklara hoşgörüsü kıt, kadın-erkek eşitliğine inanmayan, kadın kocasına itaat etmelidir diyen bir toplumu ortaya koyduğu görülüyor. Toplumun % 63’lük bir kısmı da “ parlamento ve seçimlerle uğraşmak zorunda kalmayan güçlü bir lidere sahip olmanın” iyi olabileceği görüşündeymiş. İyi mi? Öyleyse, hayli düşündürücü bir “nereye” sorusu var demektir. Darbelerden kurtulduk , ama demokrasi diye diye nereye gidiyoruz; orası pek belli değil. Şimdi toplumun bazı kesimleri seslerini daha fazla çıkarıyor, sivil toplum örgütleri istek ve beklentilerini dile getiriyor, serbest seçimle gelmiş bir iktidar başta bulunuyor gibi değişiklikler var, korkmayalım diyorsanız; bunları bir kenara atmıyorum ama korkuyorum derim. Kendini ve isteklerini duyuramayan birçok kesimin varlığını unutamadığım gibi. Halkın bu değerlerini iyi bilen ve kullanan iktidarın isteklerini duyuranları bile ne kadar dikkate alacağını kendime sormaktan vazgeçemediğim gibi. Aslında “demokrat erkan” açısından da demokratikleşme beklentilerinin karşılanacağına ilişkin güvence ne kadar ve nerede sorusu var. İktidar “körü” olmadılarsa endişe duymamaları da mümkün değil. Aralarında iktidardan umut kesenler var, ama onlara da “daha önceleri neredeydiniz” diye sormak gerekiyor. Toplumu iyi okuyan AKP, onların demokrasi beklentisinden çok, toplumun güçlü lider beklentisine cevap vermeye yönelirse de şaşırmasınlar. Milliyetçi, dindar, farklılıklara kapalı bir toplumun güçlü bir lider beklentisini anlamamak mümkün değil. Bu lider halktan biri gibi görünmeyi başarıyor, yardımsever olmanın envai çeşit yollarını buluyor ve uyguluyorsa güçlü bir lider olarak başa getirilmesi de çok zor değil. Toplumsal değerleri konu ettiğimize göre, bu değerlerin kolay değişemeyeceğini düşünerek, “böyle başa böyle traş” demek mümkün. Bazıları diyorlar da. Ancak bunu demeden önce eklenecek bir kaç nokta var ki, önemli. Tabii, önce bu toplumsal yılgınlığı ve kolaycılığını tarihten gelen mirasa bağlayanlar olacaktır; çok yanlış olmaz. Sonra, yakın tarihe gelerek 80 darbesinin yol açtığı kıyıma, siyasal yasaklar ve her yeşerdikçe solun budanması gibi devlet kaynaklı engellere, bunların güçlendiriği korku ve kaygılara gelinmesi de kaçınılmazdır; ki, doğru olur. Küresel gerçeklere bağlayanlar da çıkacaktır ki, burası da unutulamaz. Ama, bir de 80 sonrasında bu ülkenin medyası, üniversitesi, aydını, sivil toplumu, yazıp çizeninin oynadığı rol var ki, konuşulmayacak gibi değil. Bu kesimler küresel modaya uyup kapitalizmin zaferini alkışlayacaklarına, hem siyasette hem toplumdaki demokrasi yetersizliğini, bunun nedenlerini görüp konuşsalardı, en azından toplumun bu oyundan çıkma, çıkabilme umudu korunabilirdi. Ama yapmadılar. Solun budanması gibi, sosyo-ekonomik hakların da elden gitmesine karşı çıkabilirlerdi, sustular. Siyaset, demokrasi derken, eşitsiz bir toplumda demokrasinin yeşermeyeceğini konuşabilirlerdi, konuşmadılar. Emek gibi bütünleştirici bir paydadan vaz geçerken, demokrasiyi gelişirecek güçlerden de vazgeçtiklerini düşünmeleri gerekirdi, düşünmediler. Kimlik, farklılık der ve devleti en büyük günahkar ilan ederken devletin ötesindeki ve içindeki güçleri görmeleri beklenirdi, istemediler. Siyaset dünyası gibi düşünce dünyası da bu kadar güçten yana, bu kadar gerçeklere kör olunca, halkın siyasetten, demokrasiden uzaklaşması ve gemisini kurtaran kaptan demekten başka çare bulamamasını da anlamak zor olmasa gerek. Zor değil , ama mesele de, buradan öte salim bir yol olmaması. Bu nedenle eleştirel olmaktan korkmayan birçok düşünür, böyle bir dünyada iyi bir şeylere varılamayacağından korkmakta. Tüm bunlarla tırpanlanan sosyal devlet, zavallılaşan sosyal politikanın ne ilgisi var derseniz, kapitalist toplumda demokrasinin siyasal eşitlikle değil ancak sosyal eşitlikle can bulacağını, sosyal devletin temel meselesinin de sosyal eşitliği sağlamak olduğunu söyleyebilirim. Demem ki, küresel ve toplumsal eşitsizlik ve adaletsizlikler artarken, sosyal devlet ve politikların tırpanlanmasının demokrasiyi batıracağından da korkmak lazım. Bu sorunlar liberallerin derdi değil; sol küresel olmayı ve davanmayı beceremiyor; bu durumda meydanın korkuları kullanan sağa kaldığını/kalacağını da görmek gerek. Bunun karşısında atomize olmuş bireylerden gelecek inisiyatiflere, facebook, twiter gibi sosyal medya ie gelişecek kurtuluşlara bel bağlayanlara da sormak kaçınılnmaz. Bu araçları kimler kullanacak, nereye yönelecek, neyi kurtaracak? Düşünelim bakalım! Düşünmeye devam; haftaya...",female
191,"Başka insanlar bize hem mutluluk hem de zarar verme potansiyelini taşıyanlardır. Fiziksel bir saldırıda bulunmaları gerekmez. Sözleriyle, bakışlarıyla bile incitip yaralayabilirler. Hatta hiçbir şey yapmadan, sadece görmezden gelerek, varlığımız onaylamayarak Her zaman söylerim: Ben metropol kızıyım. Sokaklarında kaybolacağım şehirlerin kafelerine, kitabevlerine girip çıkmayı; sergi dolaşmayı, sinemalarda oturmayı severim. Kırları, dağları, denizleri sorarsanız bunları çılgın gibi severim ama arada bir metropolde olmak, oralarda kaybolmak da bana iyi gelir. Aslında ben insanları severim. Onları belli bir uzaklıktan izlemeyi daha çok da... Geçenlerde, müdavimi olduğum Beyoğlu kafelerinden birinde arkadaşlarımla keyifli denilebilecek bir sohbet içindeydik. Herkes kendi küçük kederlerini derinlerde bir yerlerde taşıyor olsa da şakalaşıp gülüşüyorduk. Birden yan masada oturan kadına takıldı gözüm. Derinlere dalmıştı. Rasgele bir dalgınlık değildi bu. Bir varoluş krizinde gibiydi. Kim bilir, belki de bir aşk ayrılığına alışmaya çalışıyordu. Ama çok daha dokunaklı birşey vardı duruşunda. Şehrin kalabalığında yapayalnızdı. Kendi içindeki sesi işitmekle meşguldu. Derinlerde, çok derinlerdeydi. Sessizliği büyük bir haykırış gizliyordu. O anda, kendine dair kurduğu anlatının girdabında çırpınıyor olmalıydı: “İşte ben, bu şehirde, bu dünyada yapayalnız bir insan. Başkalarının hayatlarının, birbirine sarılmış yürüyen çiftlerin, sakin gövdeleriyle eğlenceli konuşmalar sürdüren arkadaş gruplarının ortasında duruyorum. İşte günden güne yaşlanmakta olan bedenim. İşte hikâyemin izlerini barındıran sürekli taşıdığım gözlerim. Burada çok sıkıldım; birazdan evimin yalnızlığına gideceğim.” Çok tanıdık geldi bana bu... İçim ürperdi... Benzer zamanlarımı, bu zamanlarımda başkalarının gözüne nasıl göründüğümü düşündüm. İnsanın, insanın cehennemi ve de cenneti olduğu bir dünya bu. Başka insanlar bize hem mutluluk hem de zarar verme potansiyelini taşıyanlardır. Fiziksel bir saldırıda bulunmaları gerekmez. Sözleriyle, bakışlarıyla bile incitip yaralayabilirler. Hatta hiçbir şey yapmadan, sadece görmezden gelerek, varlığımız onaylamayarak. Yanımdaki arkadaşlarım ayrıldıktan sonra da kafede oturmak istedim. Bir yazı yazmam gerekiyordu ama eve gitmektense dizüstü bilgisayarımla bir köşeye çekildim. Hava kararmaya başlamıştı. Birden sanal sohbet kanallarının birinde ‘Pelerinli Adam’ belirdi ve hatırımı sordu. (Biraz da onunla karşılaşabilmek için bilgisayarımı açtığımı itiraf edeyim). Bir derginin genç ölen sanatçılarla ilgili bir yazı istediğini ve Orhan Veli ile ilgili bir yazı yazmayı düşündüğümü söyledim. Yazının kurgusu şöyleydi: 1950’nin bir sonbahar gecesi Orhan Veli Ankara’da belediyenin kablo döşemekte olduğu bir çukura düşmez. Tam düşeceği sırada yoldan geçmekte olan isimsiz bir kişi onu çekip kurtarır ve kendileri hâlâ yaşamaktadır. Pelerinli Adam, “Hımmm” diye yazdı. “Evet yaşıyor ve önce bulunduğum kafeye girip elimi öptü. Çok zarif bir adam” diye devam ettim ben. ‘Pelerinli Adam’ gülen surat gönderdi. Tam sırada karşı masada oturan çifti fark ettim. Kavga ediyorlardı. ‘Pelerinli Adam’a “Karşı masada genç bir çift var. Kavga ediyorlar” diye yazdım. “Kız çok kötü bağırıyor. Adamın geçenlerde bir arkadaş buluşması sırasındaki tavrından ve ayrılıktan söz ediyor.” ‘Pelerinli Adam’, “Ah hain kızlar!” diye yazdı. Kendi genç sevgilisini anımsatmak isteyerek. Tam sırada Orhan Veli gözlerimin içine bakarak bana “çok güzelsiniz” dedi. ‘Pelerinli Adam’ buna da gülen surat gönderdi. Kız, çocuğa çok kötü bağırdı. Çocuk elleri ayakları titreyerek kendini savunmaya çalışıyordu. Birden yerinden fırladı. Kafenin bir köşesinde duran piyanoya yöneldi, tabureye oturdu ve çalmaya başladı. Hırsını tuşlardan çıkarıyordu ama müthişti. Bir sanatçı olduğunu düşündüm. ‘Pelerinli Adam’a, “İnanamıyorum... Muhteşem” dedim. Gülen surat gönderdi. Sonra Orhan beni dansa kaldırdı. ‘Pelerinli Adam’ “Hahhahhah” dedi. Kız somurtmuş izliyordu. Müziğin büyüleyici tınısıyla bir yumuşar gibi oldu ama çocuk dönünce kavgaya devam etti. İçim daha fazlasını kaldırmadı. ‘Pelerinli Adam’a veda edip bilgisayarımı kapattım. Orhan Veli ayağa kalktı, “Gitmeseniz” dedi. Sonra zarif bir biçimde elimi öptü. “Bu dansı hiç unutmayacağım” dedi. Bunu ‘Pelerinli Adam’a söyleyemedim. Caddenin karanlığına karıştım.",female
192,"Adı belki tanıdık gelmeyecek. Ancak içler acıtan hikâyesini belki duydunuz. ‘Sarah Saartjie Baartman’ gerçek adıyla ‘Sawtche’, Avrupalıların değişiyle de ‘Hottentot Venüsü’: sömürülmüş halkın simgesi. Uygarlık tarihinin bu hikâyeden çıkartacağı bazı dersler vardır umarım… Sahi nadir bu uygarlık ve ahlak dediğimiz şeyler? Ne kadar çelişkilerle dolu olduğunu biliyoruz bu ikisinin. Kelime olarak gayet içi dolu gözükseler de onların içini dolduranlar biz insanlar olduğumuzdan bir yarısı hep boş bu iki kelimenin. Diğer yarısı da yalanlarla dolu. Sawtche’in yaşamış olduğu daha doğrusu yaşamak zorunda bırakıldığı hayat , bir zamanlar bir uygarlığın dayandığı ahlakı gözler önüne seriyor. Güney Afrika’nın Khoisan kabilesinden olan bu kadının yaşamı modern Avrupalıyla karşılaştıktan sonra değişir. 1789 yılında doğan Sawtche bir baskın sonrası öksüz kalır ve kölelik yapmaya başlar. 1810 yılında İngiliz bir doktora satılır. ‘Uygarlığa’ yolculuk böylece başlar. O sıralarda yirmili yaşların başında olan Sawtche bir yaratık muamelesi görür. İri kalçalı ve büyük cinsel organlı olması kabilesinden gelen özelliklerdir. Avrupalıların ‘Hottentot’ adını verdikleri Khoisan kabilesi ; şehvetin sembolü olan Venüs’le birleşince takma adı orataya çıkar : ‘Hottentot Venüsü’. Avrupa halkının iştahını kabartan , onlardan farklı olan vücudunu teşhir etmek için Afrika halk şarkıları söylettirilerek dans ettirilir. Para karşılığı, şaşkınlık içinde Sawtche’nin iri kalçalarını ve cinsel organını izleyenler ona hem hakaretler savurur hem taciz ederler, kalçasının gerçek olup olmadığını anlamak için ellerindeki cisimleri ona batırırlar. Avrupalı için ‘daha aşağı bir ırktan’ olan bu insan, hatta bu ‘yaratık’ onların kendilerini daha üstün hissetmelerini sağlar. Burjuvazinin maskotu haline gelen ve hayvan muamelesi gören Sawtche İngiltere’den sonra Hollanda’ya oradan da Fransa’ya; Paris’e götürülür. Bir süre sonra da halk bu ‘garip canlı’dan sıkılır. Bunun ardından vücudu bilim adamları tarafından incelenir ve bu incelemeden yola çıkılarak Avrupa ırklarının üstünlüğü üzerine makaleler yazılır. Paris’de fahişelik yapmaya başlayan Sawtche kendini alkole verir. 1816 yılında, 27 yaşında, Paris’de ölür. Maalesef bu bile onun için felaketlerin sonu olmaz. Ölümünden bir gün bile geçmeden bedeni Napolyon’un cerrahlığını yapmış olan George Cuvier tarafından kesilir. Cinsel organı ve beyni Paris’de Musee de l’Homme’da (İnsanlık Müzesi) sergilenir. Bedeninin de içi doldurularak halka açık bir şekilde sergilenir. Üstelik 1974 yılına kadar bu dehşet devam eder! Güney Afrika 1994 yılında resmi olarak Sawtche’nin doğduğu topraklara gönderilmesini ister. Mandela, Mitterand’a bu konuyu açsa da çabaları bir şeyi değiştirmez. Fransa talepleri ‘milli koleksiyonlarının’ bir parçası olduğunu öne sürerek reddeder. 2000 yılında bu istek yeniden gündeme geldiğinde İnsanlık Müzesi utanmadan bilimsel çalışmaları gerekçe göstererek bu isteği yeniden olumsuz cevaplandırır. Sonunda yasalar değişir ve 2002 yılında vücudu teslim edilir. Ölü bedeninden arda kalan parçalar doğduğu topraklarda kabilesinin gelenekleriyle gömülur. Sawtche’nın izlerini Victor Hugo’nun kelimelerinde ya da Abdel Kechiche ‘nin ‘Venus Noir’ında ya da Diana Ferrus’un kendisine adadığı bir bölümünü aktarmadan edemeyeceğim şiirinde bulabilirsiniz. …Seni kaçırmaya geldim Didikleyen gözlerinden karanlıkta yaşayan insandan dönme canavarın emperyalizmin pençeleriyle senin bedenini parça parça kesip doğrayan senin ruhunu Şeytanınkine benzeten bir de kendini yegâne tanrı ilan eden! Senin ağrılı yüreğini ferahlatmaya geldim yorgun ruhuna kucağımı sunuyorum işte yüzünü avuçlarımla saklayacağım boynundaki çizgileri bir bir öpeceğim güzelliğinle gözlerim bayram edecek ve sana şarkı söyleyeceğim sana huzur getirmeye geldim…",female
193,"Başarılı bir ülkeyiz. Gün geçmiyor ki başarılarımıza yeni başarılar ekliyoruz. Durmak yok. Hep ileri. Pisliklerimizi halı altına süpürmek konusunda çok başarılıyız mesela. Birisi halıyı kaldırıverecek olsa onu düşman ilan ediyoruz. Erken öten horozlarla, meyve veren ağaçların sonunu hepimiz çok iyi biliyoruz. Bazılarımız yaşadığımız dünyanın yabancısıyız. Her sabah koşar adımlarla yürüyen insanlar arasında kendimize bir yer bulamıyoruz. Daha da kötüsü insanlardan biri olmak zorunda kalıyoruz belki. Duvarlar arasında, ekran başında, kalabalık bir otobüste... Bir yerlerde geçip gidiyor hayatımız. Kaderimiz her sabah gri binaların arasında hızlı yürüyen insanların arasına karışıp gidiyor da biz bakakalıyoruz ardından. Yaşamımız hangi tarafa akıyor, biz nereye savruluyoruz, ülke, dünya nereye gidiyor diye düşünmeye halimiz kalmıyor belki. Uykusuzluktan şişmiş gözlerimizi kapayıp geceleri Sait Faik hikâyeleri düşlüyoruz. En azından günün bize ait bırakılmış bu kısmını istediğimiz gibi yaşamak istiyoruz. Sait Faik hikâyelerinden sabaha hangi ara varıyoruz bilmiyorum ama dinlenmiş bir beyin hemen gerçekleri vuruyor yüzümüze. Hayat çoğu zaman her şeye; bütün yorgunluklarımıza, koşuşturmalarımıza, mutsuzluklarımıza rağmen bir yüzleşme gerektiriyor. Yüzleşmeler için acı çekmeyi bilmek, öğrenmek için sabır ve sabretmeye katlanabilmek için de zamanı ve kendimizi iyi tanımamız gerekiyor. Bir bilgelik gerektiriyor hayat. İnsanın kendisine yapabileceği en büyük kötülüklerden biri kendini cahilliğe mahkûm etmesi, kendi hapishanesinde bütün bir ömür boyu bunun cezasını çekmesi ve aynı zamanda çevresindekileri de cezalandırmasıdır. Bir ülkenin, fakir olmasından öte, cahil insanlarla dolu olmasından daha talihsiz ne olabilir? J.F Kennedy’nin de demiş olduğu gibi: “demokrasilerde bir seçmenin cehaleti bütün halkın güvenliği için tehlikedir.” Bütün bunların yanında bugün konuşmak, yazmak artık kimsenin içinden gelmiyorsa, içinden gelse de içeriye alınmamak için susmak zorunda bırakılıyorsa insanlar, her fırsatta bir ileri demokrasi dersi veriliyorsa bize ne yapmalıyız? «Darbe» ve «demokrasi » üzerine söyleyecek çok şeyi var bu ülkenin oysa. Gazetecilerimiz yargılanıyor, öğrencilerimiz işkence görüyor, öğretmenlerimiz öldürülüyor. Sanatçılar, çevirmenler, yazarlar; bu ülkenin aydınları ileri demokrasiden payına düşenden fazlasını aldı. Sağda, solda, ortalarda bir yerde veya çemberin dışındayız. Nerede olursak olalım, haksızlığa karşı söyleyecek sözümüz, akıntıya karşısında seçeceğimiz bir yön, bir duruş var. Olmalı. Siyasi değil insani. Bugün adalet, eşitlik, hak, hukuk gibi şeyler üzerine yeniden düşünüyoruz hepimiz. Geçiş dönemlerimiz bitmiyor. Böyle zamanlarda kelimeler güzel seçilmemiş bile olsalar sessizlikten çok daha anlamlı ve şık duruyorlar oldukları yerde.",female
194,"Kadın olmak ve feminist olmak iki ayrı şey. Galiba “kendinde işçi olmak ile kendi için işçi olmaya” benzetebiliriz kadın ile feminizm arasındaki ilişkiyi. Bir bilinç işi. Cinsiyet eşitsizliğinin farkında olmakla başlayan, ataerkil toplumun ciddi biçimde dönüşmesi isteğine uzanan bir bilinçlenme. Bu memlekette ise, sığ bir feminizmden öteye gidilmemekte. Hele medyada... Buraya nereden mi geldim? Oral Çalışlar ile Akif Beki arasında başlayan feminist tartışma; arkasından gelen yazlar... Düşündüm. Bir şeyler yazmalı mı ? Bir yandan, Beki’nin bir iki okumayla feminizmin iflasından söz etme cesaretini kendinde bulmasına “o kadar da kolay değil” demek geliyor içimden; öte yandan ciddiye almaya değer mi diye soruyorum. Daha önemlisi kendi açımdan kaygılarım çok. En başta, memlekette bunca can yakıcı mesele varken, feminizmi konuşmak! Orada bunca insan acıyla yanmış, korkuyla kahrolmuş, kulakları tetikte yaşar, yine de umutla barışı beklerken... Kürt sorunu, can sorunu, hak sorunu, adalet sorunu yürek dağlarken... Burada onca insan gelecek kaygısıyla yollara düşmüş iş arar, ya da iş bulmak ve işçi olmak her gün daha güvensiz hale gelirken... Sendikalı bir avuç işçi kaldığı yetmezmiş gibi kıdem tazminatı hakkı da güme giderken... Say sayabildiğin kadar... Öyleyse? İyi de, bu memekette can yakan sorunların ne zaman azalacağı konusu bir yana, daha önemlisi, kadınların da, feminizmin de bunlara uğraşması gerekmiyor mu? Derdimiz feminizmin kısır odalara hapsedilmesi değil mi? Bir de, feminizm şuna buna indirgenir, meydanı boş bulanlar feminizmi karikatüre benzetirken susmak olur mu? Beki’ye verilen yanıtlara bakıyorum, onlar da pek yeterli değil. Söylemek istenilen de, özetle, bunca sorun ve eşitszlik varsa feminizme de ihtiyaç var demek. Doğru, ama feminizmin çok daha geniş bir bakış açısı kazandığı, bir dünya görüşü olmaya doğru yol aldığını ne yapmalı? Daha birçok düşünce ile buluşarak, onlardan bir şey alıp onlara bir şeyler katarak yoluna devam ederken, feminizm de öyle bir yazarı okumakla anlaşılmaktan ve “şudur, budur” diye hüküm verilmektan uzaklaştığını nereye koymalı? Kısacası bu konuyla doğrudan ilgili olmayıp, -artık feminizmi nasıl yere sererim diye düşünülerek mi bilinmez-okunulan bir iki kitapla feminizmden söz etmek, hele“mevta” yapmak hiç olmaz dedim. Ve yazıyorum. Bir kere, feminizm Beki’nin sandığı gibi “seksist” bir bakış değil, aksine “cinsiyetçi” bakışa dikkat çeken, projektör tutan bir yaklaşım. Demek istediği de, kadınların “kadın” oldukları için bir yere gelmesi değil, kadınların ne kadar yetkin olursa olsunlar erkeklerle eşit muamale görmemeleri, görünür ve görünmeyen duvarları aşamamalarıyla ilgili. Ayrıca Beki’nin söyleminden yola çıkarak, bakan atamalarında cinsiyete değil ehliyet ve bilgiye bakıldığını, kabinede tek bir kadının bulunmasını da Fatma Şahin’in ehil oluşuna bağladık diyelim. Peki buradan AKP milletvekilleri içinde başka ehil ve bakan olmaya yeterli kadın bulunmayışı gibi bir sonuç mu çıkarmamız gerekiyor? Yazık olmaz mı! İkincisi, kadınlar için sorun ve mağduriyet epeyce. Feminizmin ilk meselesi de, insan hakları, eşitliği ve özgürlüğünden söz edilen bir dünyada bu anlayışın cinsiyet eşitsizliğini ortadan kaldırmakta yetersiz kalması. Nereye giderseniz gidin, eğitimden istihdama, çalışma koşullarından gelire, toplumsal değerlerden siyasal alana kadar her yerde kadın ve erkek olmak arasında önemli farklılıklar var. Bunu açıklayıcı bir olgu da, ataerkil toplum anlayışı. Bu nedenle ataerkillik, toplumsal cinsiyet, bakım emeği gibi kavramlar feminist sözlüğün ilk kavramları. Ancak unutmamalı ki, feminst sözlük gelişirken, yalnız kadın sorunlarından ve kavramlarından söz etmekle kalmadığı gibi, bu sorunların ortadan kalkacağı toplumsal dönüşüm gibi radikal istemleri de güç kazanmakta. Üçüncüsü, feminist diye anılanlar! Beki, başka bir yazarın kitabına atıfta bulunarak bir kadın yazardan söz ediyor (16.07.2011). Feminizmin en rahatsız edici reflekslerinden biriymiş ataerkil toplum küçümsemesi. Bu yazar, kadın olarak özgürleşmesini ataerkil topluma, bir masada oturup kitap yazacak boş zamanı da kapitalizme borçluymuş. Anlıyoruz ki, uygarlık kadınlara bırakılsaydı ottan kulübelerde yaşayacakları korkusu duyan yazar, yaşasın kapitalizm ve yaşasın bunca şeyi üreterek kapitalizme can veren erkekler diyor. Feministlerin ve entelektüellerin nimetlerinden yararlandıkları kapitalizmi horlamalarını da “ikiyüzlülük” olarak değerlendirmekte. Bence yazar, meselenin bam telini ortaya koymuş. Ataerkillik ve kapitalizm arasındaki ilişki kurmuş,-ki, gayet haklı- feminizmin de patriarki ile birleşen kapitalizme karşı duruşundan rahatsızlık duyduğunu saklamıyor. Anlaşılan, Beki ve yararlandığı kitap da yer verdikleri alıntılarla aynı kaygıları paylaşmaktalar. Ne demeli! Başka bir yazısında da (14.07.2011), yine aynı kitaptan başka bir kadın yazardan yaptığı alıntı şöyle; “Feminizm, serbest ve kolay eşitliğe sahip bir geleceğe hızla sıçramak isteyen kıt yetenekli kadınların (Marksizm’inkine benzer) bir istismarıdır.” Dördüncüsü, bu yazarlara feminist demek mümkün değil, ama ataerkillik ile kapitalizmin büyük uygarlığını kutsayanları feminist diye almak şaşılası olsa gerek. Ne yoksulluğa ne haksızlığa ne de adaletsizliğe çare bulabilen bir uygarlık! Bir tarafta durmadan artan oyuncaklar, öte tarafta bitmeyen mağduriyetler ve adeletsizliklerle insanlığı maskaraya dönüştürmiş uygarlık. Ve de bu uygarlığa, İslami kaygılarla karşı çıkması beklenenler, feminizmi mahkum etmek için onu yermeyi “ikiyüzlülük” olarak niteleyenlerle işbirliği yapıyorlar. Ne ala! Özetle, ya feminizmi bilmiyorlar; ya da biliyorlar ve nedenle ürküyorlar. Çünkü feminizm, bugün yalnız kadın mağduriyetleriyle ilgilenmenin ötesinde tüm eşitsizliklere ve mağduriyetlere son verebilecek bir arayış olma yolunda; iktisat ve siyasetten, siyasal ekonomi ve uluslararası ilişkilere kadar uzanacak bir dönüşümü amaçlamakta. Çünkü, yalnız sosyalist feministler değil, daha birçok feminist yaklaşım var olan sistemle çatışma içine girmekte. İşte ekofeminizm, işte postkolonyal feminizm. Çünkü, ABD’de liberalliklerinden kuşku duyulmayan feministler bile, zengin ülkelerin, beyaz kadınların meselesi olacak bir feminizmle bir yere varılamayacağını anlamakta. Çünkü, feminizm, çalışmanın anlamı, ücretli ve ücretsiz emek ayırımın ortadan kalkması, ilişkisel bağımlılık, dayanışmacı ilişkiler, bakım ahlakı gibi tartıştığı konularla ataerkillikle olduğu gibi kapitalizmle de uyuşmazlığının giderek farkına varıyor. Ve sonuç: Bugün iflas etmekte veya ölmekte olan değil, aksine dönüştürücü potansiyeli artan bir feminizmden söz edilebilir. Birçok farklı feminizm olsa ve feministler arası tartışmalar sürse de, feminizmin, hem ataerkillik hem de kapitalizme ilişkin farkındalığının arttığı da açık. Kadınların ve feminizmin çıkış yolu da her iki farkındalığın artmasında. Korkulan da bu olsa gerek!",female
195,"Ünlü anekdot şöyle: Birleşmiş Milletler üç akademisyene filler hakkında bir araştırma yapmaları için burs verir. Alman akademisyen araştırmasını fillerin ekonomik yararları üzerine yapar. Fransız akademisyen fillerin cinsel davranışlarını araştırır. Kıbrıslı akademisyen araştırmasını yaptıktan sonra onu bir kitap olarak da yayımlar. Kitabın adı şöyledir: ‘Filler ve Kıbrıs Sorunu’. Anlaşılacağı üzere bu anekdot Kıbrıslıların Kıbrıs sorunu ile ne kadar meşgul olduklarına işaret etmek için anlatılmakta. Kıbrıs sorunu, tıpkı futbol gibi özellikle erkeklerin paylaşım alanını dolduran, onları özgün bir topluluk haline getiren bir durumdur. Pek çok erkeğin hayatı, bu sorunu tartışmakla, bu soruna ilişkin aldığı tutumun getirdiği kimlik ve aidiyetle biçimlenir. Sorunun tartışıldığı mekânlarda erkeklerin özel bir beden dili, gözlerinde duruma özgü değişik bir ışık vardır. Pek olacak şey değil ama bir gün Kıbrıs sorunu çözülürse siyasi partilerde çalışan insanların, bu konuyu kendine kariyer alanı olarak seçmiş önemli bir kalabalığın, işsiz ve kimliksiz kalacağı, kahvehanelerde oturan adamların sıkıntıdan patlayıp sinek vızıltılarını işitecekleri hayal edilebilir. Anekdot gibi ama ben bugün gerçekten de ‘Filler ve Kıbrıs sorunu’ üzerine yazmak istiyorum. Siz bu yazıyı okuduğunuzda Lefkoşa’nın ikiye bölündüğü noktalardan birinde ‘Barış için Filler’ başlıklı bir etkinlik gerçekleşmiş olacak çünkü... Genç Alman sanatçı Rose Marie Gnausch barış ve yakınlaşma sembolü olarak seçtiği fillerle ilgili bir sanat projesi yapıyor. Ara bölgede fillerle ilgili objeler sergilenecek ve bazı kültürel etkinlikler gerçekleştirilecek. Projenin ortaklarından Goethe Enstitüsü filler üzerine bir şeyler yazmamı istediğinde önce şaşırdım ve hayatımda fillere ilişkin anıları yokladım. Bu anılardan ikisi benden 13 yaş küçük olan kız kardeşim Barış’la ilgiliydi. Babamın kitabevinin yanında bir tatlıcı vardı. İri yarı , hiç gülümsemeyen ama yine de çok sevimli bir adamdı. Babamın sekreteri ona “fil yavrusu” adını takmıştı. Bir gün Barış’la tatlıcıya girmiştik ve Barış adama şöyle demişti: “Fil amca, bana şammali verir misin?” Diğeri ise annemin ölümünden sonra Barış’ın Ankara’da benimle kalıp ilkokula gittiği günlerden... Odada Atatürk’ün gençliğe hitabesini ezberlemeye çalışıyor. Durmadan tekrarlıyor “Memleketin her tarafı bir fil gibi işgal edilmiş olabilir” diye. Kapıyı açıp düzeltiyorum. “Ablam, öyle değil ‘bil-fiil’ diyeceksin” diyorum ama inat ediyor “Hayır, bir fil gibi” diye. Hayatımda yakından tanıdığım tek fil ise beş altı yıl kadar önce Zimbabwe’de üstüne binip dolaştığım Pretty adlı fildi. Kaç gündür “Bir fil yazısı yazmalıyım” diye sancılanıyorum ya; sonunda Pretty’e bir mektup yazmaya karar verdim. Mektubun bir bölümü şöyle: Sevgili Fil Pretty, Şimdi sana bu mektubu yazıyorum çünkü dün gece seni rüyamda gördüm. Afrika’dan yüzerek Kıbrıs’a gelmişsin ve aşk tanrıçamız Afrodit’in doğduğu yerden kıyıya çıkmışsın. Ben de kıyıda gelmeni bekliyormuşum ve orada özlemle kucaklaşmışız. Sonra senin üstüne binmişim ve birlikte Kıbrıs’ı bölen Yeşil Hat’a doğru yol almışız. Sen görkemli gövdenle yürürken yoldan geçenler bize bakıyorlarmış. Birden yürüyen bir Kıbrıs haritasına dönüşmüşsün. Karpaz burnu hortumun olmuş. Görkemli gövdende dağlar, ovalar belirmiş. Sonra, senin acıyla inlediğini işitip gövdenin yarısının dikenli tellerle sarıldığını ve kanamakta olduğunu görüp dehşete kapılmışım ve telleri temizlemek için yoldan geçenleri yardıma çağırmışım. Hep birlikte telleri çıkarıp seni iyileştirmişiz. Peşimizde sana sevgiyle bakan binlerce güzel insanla yürürken Ledra Palace barikatına varmışız. Polisler bizi görünce birden alarma geçmişler. Tehlike sirenleri çalmaya başlamış ve karşımızda Kıbrıs’ta bulunan ordular ve binlerce asker belirmiş. “Yasak, yasak. Sınırlarımızdan fil geçemez” diye anons ediyorlarmış. Ellerindeki sayısız bayrakları sallamaya ve çevremizi kuşatıp silahlarını bize doğrultmaya başlamışlar. Sonra ne olmuş biliyor musun sevgili Fil Pretty? Sen kanatlanmış ve uçmaya başlamışsın. Gökyüzünde bir buluta dönüşmüş ve sınırı geçmişsin öteki bulutlar da sana katılmışlar ve yağmur olup adanın her yanına yağmaya başlamışsınız... Tıpkı anekdottaki gibi: Bir Kıbrıslı fillerle ilgili bir yazı yazmış...",female
196,"Ekonomik Foruma (Davos) karşı Sosyal Forum (Porto Allegre) Uludere gibi bir facianın yaşandığı ve hala sorumluların açıklanmadığı bir ülkede, insanın başını kaldırıp etrafa bakacak hali kalmıyor. Yine de, gözlüğüne mahkum eden bu koşulların dışına çıkmaktan başka çare yok. Ve bu dünyada hepimizi ilgilendiren önemli olaylar değil. Örneğin Ocak ayının son haftasında dünyanın birbirinden uzak iki köşesinde iki küresel toplantı yapıldı. Biri Davos’taki Ekonomik Forum, diğeri de Porto Allegre’deki Sosyal Forum. Her ikisinde de farklı açılardan dünya ahvali masaya yatırıldı, dertler, sorunlar, riskler tartışıldı ve tabii önümüzdeki yıllarda neler yapılacağı konuşuldu. Bu memlekette Davos’a ilgi çok yüksekti bir zamanlar; heyetlerle gidilir, oradan günlük raporlar verilirdi buraya. Şimdi bu ilgi pek yok... Sosyal Forum’a ise zaten bir kaç küçük haber, bir kaç köşe yazısından öte bir itibar hiç gösterilmedi; yine öyle... Eeeh, güç ve ikidarın olmadığı yerde medya bulmak kolay değil! Porto Allegre’de bir kaç Güney Amerika’lı lider dışında politikacı olmaz; iş adamı desen hiç bulunmaz; ünlüler de uğramaz. Buna karşın, insanın dünyayı değiştireceğine inanan çoğu genç bir çok cesur insanı orada görmek mümkün. Bu yıl da birçok yerde varlıklarını ve itirazlarını ortaya koydular; sonra da Porto Allegre’de biraraya geldiler. Sosyal Forum’un biraz sönük geçtiği söylense de bu yıl, 20 000 bin kişi katılmış. Onlar orada burada var oldukça, umutlu olmak için de nedenlerimiz var demektir. Aslında her iki toplantıda da kapitalizmin sorunları ele alındığını söylemek mümkün; tabii farklı açılardan. Örneğin Davos’taki Ekonomik Forum’un ana teması, “Büyük Dönüşüm”müş! Sorunlar gibi ana tema de büyük ya, dönüşüm diye konuştukları pek büyük bir şeye benzemiyor. Dünya Ekonomik Forumu’nun hazırladığı bir rapor global riskleri irdeliyor. Lider ve karar-verici konumda 580 kişi ile görüşülerek onların risk algılamasına göre hazırlanmış. Bakıldığında, riskler arasında ekonomik eşitsizlik ve küresel yönetimdeki hataların en başta geldiği anlaşılıyor. Küreselleşmenin, birlikte büyüme kadar farklılıkları da büyüttüğünü söylüyorlar. Yeni mi anlamışlar, artık itraf etmeye mi sıra gelmiş; orası belli değil! İlginç bir nokta da, gerek olaslık gerek yaratacağı etki açısından en başta gelen riskin, “küresel ısınma” olması. İnsan işte, dünyada önemli şu kadar kişi küresel ısınmayı böyle en tepeye koyduğuna göre, yarından itibaren ekonomik büyümeyle ilgili bir revizyona gidilecek diye düşünüyor ya, nafile!!! Haa bir de, şirket karlarını sahte bir “yeşil ekonomi” balonu! Uzatmayayım! Finansal krizden sonra, büyüme ve borç krizine giren gelişmiş ekonomilerin, şimdi kriz gibi sorunların hem küresel hem toplumsal düzeydeki gelir dağılımındaki eşitsizlikle ilgisi olduğunu düşünmeye başladıkları ortada. Bunu yalnız Davos’ta değil, OECD gibi uluslararası kuruluşların raporlarında da görüyoruz. Hepsi artan eşitsizliğin, artık yalnız sosyal değil ekonomi için de sorun olduğunu söylüyor! Bir zamanlar “etkinlik ve verimlilik” arasındaki çelişkiye dikkat çeken ve toplumsal eşitlik konusuna daha ağırlık veren ülkelerin,-İskandinav ülkeleri gibi- ekonomik verimlilik açısından gerilerde kaldığını ilan edenler, şimdi, gelir dağılımı açısından daha olumlu performans gösteren ülkelerde daha iyi bir ekonomik büyüme yakalandığını söylemekteler. İyi mi! Tabii, soruna işaret etmek yetmiyor. Ve aslına bakılırsa, küresel ve toplumsal düzeyde gelir dağılımında daha adil bir bölüşüm nasıl sağlanacağı meselesinde söylenen doğru dürüst bir şey yok. Örneğin tüm dünyada yeni işler yaratılmasına olan ihtiyaç da büyük; orada da eğitimden, yeniden eğitimden daha fazla bir şey söyleyen var mı? Bekliyoruz! Kısacası, kapitast sisteme dokunmaya yanaşılmadığından, ne uluslararası raporlar ne de Davos gibi toplantılarda yönetimle ilgli lflardan ötesi var. Anlaşılan, Davos’taki kapanış konuşmasında kapitalizmin sosyal ihtiyaçlara daha yanıt verir hale getirilmesinden söz edilmesini, “büyük dönüşüm” olarak almak gerekiyormuş! Arada biraz daha eleştirel bakanlar çıksa da, onları, krizden dolayı günah keçisine döndüklerinden şikayet eden şirket yöneticilerinin sesinin bastırdığı ortada. Örneğin Davos’ta ITUC Genel Sekreteri kapitalizmin ahlaki pusulasını kaybettiğinden söz ederken, iş dünyasından yönetciler, adaletsizliğin kapitalizmle değil, yasalarda, yönetimde, eğitimsizlikte olduğunu söylüyorlar! Bir de teknoloji yaratıcılık, insanlar da iş isterken, iş güvencesi ile uğraşamazlarmış! Dolayısıyla iktidarın ve gücün bol olduğu yerlerden, insanlar ve toplumlar için adalet ve refah beklenemeyeceğini bir kez daha anlıyoruz. İşsizlikle, yoksullukla, gelir adaletsizliği ve ekolojik sorunlarla derdi olanlar için, şimdilik tek yol sokaklarda, parklarda ptrotesto eylemleri... Bir de küresel platform olarak Dünya Sosyal Forumu... Bunların da kendi içinde yetersizlikleri, dağınıklıkları, kırılganlıkları gibi pek çok sorun var. Yine de herşeyleri olanlar karşı “hiç birşeyleri olmayanların” umutları buralarda.",female
197,"Homeros’un Odysseia destanında tek gözlü devler olan Kikloplarla ilgili bir bir bölüm vardır. Odysseus devlerin mağarasına girdiğinde onu yakalayan tek gözlü canavarlardan birine isminin “Hiç Kimse” olduğunu söyler. Sonra hikayenin en heyecanlı yerinde, Odysseus mağaradan kaçabilmek için devin gözüne bir kazık sapladığında, canavar acıyla bağırır ve arkadaşlarını uyandırır. Fakat kendisine saldıranın kim olduğu sorulduğunda, “Hiç kimse” diye cevap verdiği için, arkadaşları ona sırtlarını dönerler. Kurnaz Odysseus böylece bir beladan daha sıyrılmış olur. Kimbilir kaçıncı kez. İstanbul 14. Ağır Ceza Mahkemesi, Agos Gazetesi Genel Yayın Yönetmeni Hrant Dink'in öldürülmesine ilişkin davaya dair kararını geçen hafta verdi. Sanıklardan Erhan Tuncel, ''Hrant Dink'i tasarlayarak öldürmek'' suçundan beraat ederken, Yasin Hayal müebbet hapse mahkum edildi. Ogün Samast ise aynı suçtan ağır ceza almıştı. İlginç olan şu ki, mahkeme ""Dink suikasti davası""nda yargılanan sanıklardan hiç birini ""örgüt üyeliği""nden suçlu bulmadı. Anlaşılan bütün bu adamların Hrant Dink ile şahsi bir meseleleri vardı. Keyfekeder bir suç işleyelim demişler, kendilerini İstanbul’da bulmuşlardı. Bu davanın başından beri, yani beş senedir, devletin bize anlattığı hikaye hiç değişmedi. Hep aynı şeyi temcit pilavı gibi ısıtıp ısıtıp önümüze koyuyor. Oysa, Dink ailesinin avukatı Fethiye Çetin’in davadan sonra basına söylediği gibi, bu dava devletin kendisi ile hesaplaşması için bulunmaz bir fırsattı. “Devletin siyasi cinayetler geleneği devam ediyor. Bunu bir kez daha tescil ettiler. Bu devletin katil, halkını bombalayan, imhacı, suikastçı, kundakçı gibi sıfatlarla yan yana anılmasından çok rahatsız olanlar devleti bundan arındırmak için hiçbir çaba sarf etmediler. Fırsatı da ellerinin tersiyle ittiler. Bu gelenekten arınmak, yüzleşmek, cinayetlere asla diyebilmek için bu dava eşsiz bir fırsattı. Ama onlar kullanmak istemediler.” Gariptir, değişik kurumları ve kimi karanlık mekanizmaları ile aslında gayet karmaşık bir yapı olan devlet, bazen bir halk hikayesinin yalınlığında işleyebiliyor. Odysseus’un Kikloplarla olan hikayesindeki gibi kurnazca bir hamleyle, kamuoyunun gözünde kendini aklamaya kalkabiliyor. Türkiye’de kamuoyu da tek gözlü bir deve benzer. Güçlü ama kontrolsüzdür. Neredeyse her zaman kolayca yönlendirilebilir. Yalnızca tek bir yöne bakan, tek bir bakış açısını tanıyan yarı-kör bir canavardır aslında. Solur gibi adam yemiştir bunca yıldır. Baktığı yere rast gelmediği için nice adaletsizliğe göz yummuş, sırtını dönüp uyumuştur. Hrant Dink davasında da hesaplanan buydu. Öncelikle alan belirleniyor, isim konuyordu. Cinayetin işlenmesinden bir kaç gün sonra, daha olayın sıcaklığı bile dağılmadan, devletin yetkili ağızlarından duyduğumuz ilk açıklamanın bunun örgütlü bir suç olmadığı yolunda olması bundandı. Yani devletin kurumlarından biri, olayın gidişatını tayin ediyor ve Dink cinayetinin bundan sonra hangi çerçevede tanımlanacağının işaretini veriyordu. Onlara göre, Agos gazetesinin başyazarı ve bu ülkenin sayılı aydınlarından biri olan Dink, üç beş kendini bilmez tarafından öldürülmüştü. Yani daha en başından katilin adını koydular. Hiç kimse. Sonrası kolaydı zaten. Kanıtlar kimi işaret etse, ipuçları onları nereye götürse, artık cevapları hazırdı. Cinayeti işleyen belliydi. Hiç kimse. En büyük zaafı tek gözü olan ve zaten gördüğünü tanımakta zorlanan kamuoyunu tamamen kör etmeye çalıştılar. Bağıranların sesini diğerleri duymasın istediler. Duysalar bile zaten sırtlarını dönüp gideceklerdi. “Hiç kimse” için kıllarını kıpırdatmalarına gerek yoktu. Bunu söyleyip işten sıyrılabileceklerini düşündüler. Ama öyle olmadı. Kamuoyu bu sefer bu numarayı yutmadı. Hrant’ın arkadaşları meydanlarda toplandılar. Dev bir kalabalık olup sokakları doldurdular. Her şeyin farkındaydılar. Çünkü “tek gözlü” değillerdi. Kör hiç değillerdi. Katilin yüzünü görmüşlerdi. Ve bunu hiç unutmadılar.",female
198,"Dünyayı gezip dolanan göçebe ruhum bir yerlere kök salmaya direniyor. Bir ülke arıyorum ama öyle bir ülke yok. Bir aşk arıyorum ama öyle bir aşk yok. Yazı, benim biricik ülkem ve biricik sevgilim belki de Kibbutz’da büyümüş bir İsrailli arkadaşımla sohbet ediyorduk. Bana çok özendiğini söylemişti. Hep kalabalıklar içinde yaşadığı için en büyük hayali yalnız olmakmış. Kendisini koca bir evde yalnız başına keman çalarken hayal edermiş hep. Yalnızlık gerçekten özlenebilir mi? Yalnızlık deyince İskandinav ülkeleri gelir aklıma. En çok yalnız yaşayan insanlar da oralardaymış zaten. Stokholm’e gidenler gözlemlemiştir: Kafelerde her masada Rodin’in düşünen adam heykeli pozunda biri oturmaktadır. İsveçlilerin kendilerinden beter gördükleri Finlandiyalıların yalnızlık takıntısı üzerine anlattıkları anekdot beni hep güldürmüştür: Bir İsveçli ile bir Finlandiyalı birlikte içki içmeye giderler. İsveçli birasını kaldırıp ‘Skold’ der. Finlandiyalının hemen suratı asılır: ‘Biz buraya içki içmeye mi yoksa konuşmaya mı geldik?’ diye homurdanır. Bu yaz, biraz yazarım diye gittiğim pek çok yerden yazamadan döndüm. Geçen gün Ayvalık’taki güzelim Mavi pansiyondan bir arkadaşımı arayıp: “Burada da çalışamadım. Bahçede sürekli sohbet var ben arkadaşımın evine taşınıyorum’ deyince taşı gediğine koydu. Senin çalışmaya niyetin yok, bu kaçıncı yer değiştirme. Yerim dar, yenim dar meselesi seninkisi’ dedi. Çok da haksız sayılmaz ama yazı ve yalnızlık ilişkisi diye bir şey var sonuçta. Kendi yalnızlığımı böyle savunmam bir avuntu mu bilemiyorum da, zaman zaman yalnızlığım konusunda hayıflanıp sonra dönüp dönüp yeniden ona koşmamın benim ilişki özürlülüğüm dışında bir hikmeti olmalı. Kolektif yaşamın savunusunu yapmış kuşağımın üyeleri sonuçta çıtır çıtır çekirdek aileler kurup kendilerini gündelik hayatlara kapatırken bir yandan da iflah olmaz sorumluluk duygularıyla dışarıda projeler kotarmaya çalışıyorlar. Hapishane ziyaretlerinde büyüyüp toplantılarda birleştirilen iki sandalyenin üstünde uyutulan, oradan oraya taşınan darbe çocukları anne babalarının tutkulu yaşamlarını yeni yeni anlıyor olmalılar. 12 Eylül öncesi şimdilerde acılı olduğu kadar romantik bir dönem olarak sunuluyor ya. Kuşağımın son anda trene yetişip anne baba olanları ise şimdilerde çekirdek ailenin yanlışlığından dem vurmakta. Çocukların onlara göz kulak olan yaşlıların da bulunduğu evlerde büyümesi daha doğru olmaz mıymış? Bir yandan da yaş ilerledikçe gündeme gelen yaşlı anne ve babaların bakım sorunu var tabii. Bunca acılar çekip, yenilmemiş bir kuşak olmasaydık biz bu işleri kolektif biçimde bir güzel halleder miydik acaba? Kolektif yaşamın ne denli zor olduğunu pek düşünen yok sanki. Birbiriyle yaşamayı becermeyen iki kişi daha kalabalıklar içinde yaşamların, büyük aile duygusunun rahatlatıcılığını özlüyor. Bana göre her konuda olduğu gibi buna da biri ya da öbürü diye bakmamalı. Aralarda geçişler olabilecek modeller sanki daha hoş. Yani hem yalnızlık hem de birliktelik alanlarının olduğu modeller. Bir yaz gününde üniversiteden ‘teşkilat arkadaşım İnci’nin Ayvalık’taki muhteşem taş evinden denize doğru bakarken bana bunları düşündürten iki aydır dolandığım sayısız mekanın ağırlığı olmalı. Yaz göçebeliğim bitip de evimin geniş yalnızlığına döndüğümde kendime durumumu onaylatacak bir anlatı kuruyorum belki. Aslında şikayetçi olmam şımarıklık sayılır. Dünyanın çeşitli şehirlerinde sayısız arkadaş evleri, sırf yazmak için gidebileceğim yazar evleri hizmetimde. Bir yandan da mucize kadın Latife sayesinde ayağa kalkan ‘Gümüşlük Akademimiz’ var. Kendi mülksüzlüğüme karşı kurduğum anlatı ise şimdilerde şöyle: Şu Kıbrıs sorunu yüzünden yitirdiğimiz, yağmalanıp, yıkılan ilk evimizden ve 1974’te yerleştirildiğimiz Rum evinde yaşadığımız travmadan sonra benim için sahibi olunacak bir yok artık. Ev, yaralayıcı ve acıtan bir sözcük günden sonra. Bir gün Peristerona’daki evimize dönmek istiyorum yalnızca. Ama politik sorununu çözmüş bir Kıbrıs’ta. Dünyayı gezip dolanan göçebe ruhum bir yerlere kök salmaya direniyor belki de. Bir ülke arıyorum ama öyle bir ülke yok. Beni oraya götürecek sarhoş gemim fırtınalarla boğuşuyor. Bir aşk arıyorum ama öyle bir aşk yok. Beni oraya götürecek kalbim ağır yaralı. Yazı, benim biricik ülkem ve biricik sevgilim belki de. En zor anlarımda beni avutan bir kucak... Kimsenin müdahale edemeyeceği sınırsız özgürlük alanım...",female
199,"Aslında her birimizin kim olduğu bizden farklı olan bir başka kişinin aynasında değer buluyor Düşündüm de, bütün farklı kimliklerimizi, bizi bazı diğerleriyle farklı kılan cinsel, sınıfsal, bölgesel, statüsel vb. kimliklerimizi, azınlığa düşüp değersizleştikleri ortamlarda taşımak oldukça önemli bir mesele. Hepimizin bir yerlerde kimliğimize karşı bir yadırgama ve küçümseme ile karşılaştığımız olmuştur. Köylülerin kentteki şaşkınlık ve tedirginlikleri örneğin. Ya da tam tersi: Çapayı düzgün tutmayı beceremeyen ünlü bir profesörün, köylüler tarafından alay ve küçümseme konusu olması… ‘Zenofobi’ denilen yabancı düşmanlığı tek taraflı bir düşmanlık değildir aslında. Yabancı addedilen için de karşısındaki bir yabancıdır. Herkes birbirinin yabancısıdır. Uzaylı için sen de bir uzaylısındır. Eski Yunanca’dan gelen kelimenin ‘xeno’ (yabancı) ve ‘fobi’ (korku) bileşenlerinde olduğu gibi bize benzemeyene karşı nefreti doğuran aslında korkudan başka bir şey değildir. Birisinin ne yapacağını kestiremediğimiz, tanımadığımız, anlayamadığımız, dolayısıyla bize zarar vereceğini düşündüğümüz için ondan korkarız. Korktuğumuz için sakınırız, dışlarız ve nefret ederiz. Nefret ettiğimiz içinse karşı tarafta da bize karşı bir olumsuzluğa ve bunun doğuracağı bir cepheleşmeye doğal olarak yol açarız. Kimliklerin birbiriyle barışık ve farklılıkta bir armoni içinde yaşayacağını öğrenememiş, bunu içselleştirememiş olmamızdan ötürüdür bu. Nefreti çözecek olan iletişimdir doğru iletişim. Bu ise öyle kolay bir iş değil. Farklı kimlik grupları arasındaki iletişimde pek çok sorun olduğunu biliyoruz. Etkin bir iletişim için ise öncelikle içtenlik gerekli. Önce bir gerçeklik olarak kendin varsındır ve başkalarıyla bağlar kurarsın. Siz de kendi deneyimlerinizden bilirsiniz herhalde, bazı insanlarla konuşurken garip bir sıkıntı duyarım ben. Genellikle gözlerinde ışık taşımayan, gerçek bir göz teması kurmayan kişilerdir bunlar. Kendilerinden söz edip dururlar. Sanki bir şeyi kanıtlamaya çalışmaktadırlar. Bir eda takınmışlardır ve “kendileri” olarak sundukları bir maskeyi kabullenip takdir etmenizi beklemektedirler. Konuşurken arada söylenmemiş sözler, gizli bir perde olduğunu hissedersiniz. Kullandıkları kelimeler sanki kendi kelimeleri değildir. İçlerinden başka bir ses geçmektedir. Bir çeşit kimlik bunalımıdır bu. Kendi kimliğinin hor görüleceğini, yadırganacağını, kuğular arasında çirkin ördek yavrusu sayılacağını düşünen insanlarda görülebilecek bir durum. Beğenilmeyeceklerini, onaylanmayacaklarını varsaydıkları için kendilerine dair başka bir imaj sunmaktadır böyleleri. Woody Allen’in ‘Zelig’ filmi bu açıdan çok etkilemişti beni. Seyredeli yirmi yıldan fazla olmuştur ama bir yerde Zelig sürekli farklı kimliklere girmesini sağlayan hastalığının nasıl başladığını anlatırken şuna benzer birşeyler söylüyordu: “Moby Dick’ten söz ediliyordu ve kitabı okumamış olduğum için çok utanmıştım...” Ne kadar tanıdık bir durum değil mi? Doğrusu, benim de arada bir kitabı okumamış ya da bir filmi izlememiş olmaktan ötürü çok utandığım olmuştur; Zeligleşmesem de! Çok yalın, çok temel bir şey var aslında. İnsanlar varlıkları için, kimlikleri için onay görmek istiyorlar. Görüntüleriyle, düşünceleriyle, tutkuları ve yönelimleriyle, etnik ve kültürel kimlikleriyle bu dünyada kendilerine bir yer arıyorlar. Benim için en soylu sevgi bir ateistin dindar bir insanı sevebilmesidir mesela. Sana benzemeyenlerle bağlar kurabilmek, onların farklı dünyalarına yaklaşabilmek ne büyük bir erdem. Geçen hafta 9. Sapanca Şiir Akşamları’nda muhteşem şair Cahit Koytak’ın Roni Margulies ile dostluğunu izlerken benzer şeyler düşündüm. Gözlerimi yaşartan bir durumdu bu. Birbirlerinin kimliğine derin bir saygı ile yaklaşabilmek ve buna dair ayrıntılara incelikli esprilerle değinmek bir ruh güzelliği ile ilgili. Oysa dışarıya bakıldığında kimlikler kıran kırana bir savaş ve birbirini aşağılama çabası içinde. Aslında her birimizin kim olduğu bizden farklı olan bir başka kişinin aynasında değer buluyor. Bu aynada yansıyan yüzümüze bakarken bize aynayı tutan diğerine şükranla dolu olmamız gerekmez mi?",female
200,"Geçenlerde, (geçenlerde dediysem belki bundan bir yıl önceydi) bir arkadaşımla uzun uzun tartışmıştık. Şimdilerde sık sık aklıma geliyor konuştuklarımız. Değişen bir şey olmadığı için konu maalesef güncelliğini koruyor. Şöyle ki; eğitim sistemini eleştirip durduk ve sonra üşenmedik, onu baştan kurduk. Liseden, yüksek lisansa kadar kabaca bir işleyiş şekli oluşturduk. Zorunlu, seçmeli dersler, derslerin nasıl işlenmesi gerektiği, yazılıların, sözlülerin nasıl olması gerektiği, stajlar derken baştan sona bir sistem oturttuk. Dershanesiz. Özel derssiz. Parasız. Eşit. Ezbercilikten uzak. Daha aydın, açık görüşlü, kavga etmeden tartışabilen, bıçaklamadan kendini ifade edebilen, iyi bir aileden gelmeden, kültürlü bir çevresi olmadan da bilgi sahibi olabilen öğrenciler hayal ettik. Sonra biz bile bunları düşünebiliyorsak neden bu konuları meslek edinmiş insanların değişikliklere gitmediklerini sorguladık. Biz başkalarından daha akıllı ya da yaratıcı değildik. (Tamam belki arkadaşım biraz daha yaratıcıydı). Ticarethaneler için getirisi olmayan bir sistemdi hayal ettiğimiz. Tek yararı eğitimdi. Bu yüzdendir herhâlde dedik. Ataması yapılmayan öğretmenler, kopyalar, diplomalı işsizler derken umut dolu gençlere vaat edilen geleceklerin yalanlardan ibaret olduğunu üzülerek görüyoruz. Üniversite mezunu gençler istedikleri işlerde çalışabilmek için diplomalarının yeterli olmadığını, başkalarından ayırt edilebilmek ve daha iyi bir kariyer sahibi olabilmek için yüksek lisans yapmaları gerektiğini düşündüler önce. Yüksek lisanslarını da tamamladırlar bazıları. Altı senelik bir eğitim sürecinin ardından da “seçilmek” değil “seçmek” istediler. Bu da olmadı. Ataması yapılmadığı için intihar eden öğretmenler, sınavlara inançları kalmamış adaylar, diplomalı işsizler, geleceğe korkuyla bakan çocuklar, gençler… En çok para getiren meslekler listesinden kendilerine iş beğenenlerin ve diğerlerinin aileleri, çocuklarını «oku» diye yüreklendirirken içleri hep huzursuz. Aileler de çocukların geleceklerine endişeyle bakmaya başladılar. İntihar oranındaki artışa rağmen Türkiye, Avrupa ülkelerine kıyasla genç nüfuslu bir yapıya sahip. Sadece bunun için bile olsa en çok dikkat edilmesi gereken alanlardan birinin eğitim olması gerekmez mi? Bu konuda özensiz bir tutum, genç nüfusuyla övünen bir ülkenin geleceği için büyük bir risk teşkil etmez mi? Belki yaşlı nüfuslu Avrupa ülkelerinden bazıları, gelecek yıllarda «seçilmiş göçmen» yoluna başvurarak ekonomisini ayakta tutmaya çalışacak. Ve zaman bu genç nüfusumuzun çoğu, belki de kendini «seçilmiş» diye nitelendirip bu ülkelere gitmeyi «seçecek». Bizim neslimiz okunmuş şekerlere güvenemeyeceğini anladı. Gelecek kuşaklar de artık işini şansa bırakmak istemeyecek. O zaman ne yapacaksınız peki? Göçen beyinlerin arkalarından su dökersiniz artık. «Çalışan demir ışıldar» ve benzeri atasözleriyle büyütülen bir nesil, daha iş hayatına girmeden emekli olmanın, güneyde bir köyde, bahçeli evinde, hormonsuz portakal, domates ya da ıhlamur falan yetiştirme hayalleri kurmaya başladı. Ellerinize sağlık.",female
201,"Ve kibir ve kapalı cezaevi ve “biz” Çok tekrar ediyorum ama... Benim hikâyemdir diye anlattığım hiçbir şey sadece bana ait değil biliyorsunuz... Televizyon programcılığımdan beri iletişim dilim birinci tekil şahıs üzerine kuruluysa da anlattıklarım birinci çoğul üzerine hep... “Ben” diyorum ama “biz”den bahsediyorum biliyorsunuz... Bu yüzden... Pazartesi yazımdan sonra... “Biz”den hayli ses çıktı... Sevgili Kont Batu yeni günün ilk saatlerinde yazımın mobil sayfa linkini Twitter üzerinden paylaştığı anda başladı hem de... Bu sızlanışımın hayli büyük bir kalabalığa hitap edeceğini biliyordum ama bu kadarını da beklemiyordum... Yorumlardan, yorumların farklılığından ürktüm desem inanır mısınız... *** İnternet üzerinden tanıdığım okurlardan biri “İnsanların başka insanlar üzerine bu denli büyük hayal kırıklıkları taşımalarını anlayamıyorum. Nasıl bir beklenti içinde iletişim kuruyor olabilirler ki? İnsanız nihayetinde, abartmaya gerek yok” yazdı... Yine internet üzerinden tanıdığım bir başka okur “Demediğinizi bırakmamışsınız ‘onlara.’ Bir yetmemiş, bir daha, birdaha!!! Üstüme de alınıyorum şahsen. Kızınca birine bir ettiyse üç ödetiyorsunuz. Sizin de canınız yanıyor ama sanmayın siz de yakmıyorsunuz. ‘Onların’ canının yandığına hiç inanmıyor gibisiniz bazen. Bu yazı da öyle işte...” diye yazmıştı... *** Bu satırları okurken bir önceki yorumu yazan kişiden itirazım üzerine yeni bir mesaj geldi. Diyordu ki: “Efendimiz Müslüman aynı delikten iki kez ısırılmaz derken bunu kastediyor diyorum ve ben de böyle ısırılmalarda kendimi hatalı buluyorum. Sizi incitmek istemem. Asla böyle bir niyetim olamaz ama yine de böyle durumlarda içimizde gizli bir kibrin varlığına inanıyorum. Kendini fazla önemseme hâli... Kendimi böyle çok yakalıyorum” diyordu. Haklı mıydı? Kendimizle ve hayatla bu kadar dalaşmasak mı acaba? Peki nasıl başaracağız bunu? Zaten sorunun, sorumun kendisi bu değil miydi? *** Ertesi gün öğleye doğru bir yakınımdan şu mesaj geldi: “Sabahtan beri sanırım altı defa okudum yazıyı... Bir mektup yazmaya niyetlendim sonra... Senin cümlelerinin bendeki etkisini yazayım istedim.. Olmadı... Belki sonra... Evet... Ben de onlardan olmayanım ve evet bu yazı benim!! Gözlerinin gördüğünü, aklının kurguladığını, hayatın diklerini, hoyratlığını, telaş ve korkularımızı, aşkımızı, yaralarımızı, gücü ve zaafları ruhunla anlatmak, kelimeye dökmek seni özel yapan... Teşekkür ederim... Hissettiğim her şeyi incelikle satırlara döktüğün için... Paylaştığın için.. Yeterince öğrendiğimizi umut etmiş ediyorum. Seni sen yapan hediyelerine saygımla.. Öperim” diyordu... *** Şu anda okuduğunuz satırları çarşamba günü öğleden sonra yazmaktayım... Kendimle, onlarla, yeni yılla, geçen zamanla, şununla bununla uğraşırken Sincan Kadın Kapalı Cezaevi‘nden bir mektup geldi... Bir sayfalık, çizgili kağıda yazılmış mektup şöyle bitiyordu: “Şimdi F tipi işkencehanelerde yasak cenderelerindeyiz. Çiçek yasak. Yani yaşam yasak. Direnerek kazandığımız 10 saatlik sohbet hakkımız 3 saate indirilidi. Renkli kalem yasak. Gökkuşağını göremez resmini çizemezsin. Sadece iki kişiyi görürür hücre içinde 5 adım atabilirsin. Yasakladıkları şeyler beynimizde ve yüreğimizde. Hayaller kuruyor ve sokaklarda yüzlerce adım atıyoruz. Soruyor, sorguluyor, verilene tabi olmuyoruz. Hayatı izliyor, düzenin politikalarının ne yapmaya çalıştığını görüyoruz. Öyküler, şiirler, romanlar yazıyoruz. Her defasında yeni bir dünyayı keşfedecek olmanın heyecanını yaşayarak bir saatlik görüşlerde sevdiklerimizin gözlerinin ışıltısına dalıyoruz. Ve bunları yapmanın, haklı olmanın onuruyla umut doluyoruz. Bizim olan 10 saatlik sohbet hakkımızı istiyoruz. Sizin de bu konuda duyarlı olacağınıza inanıyoruz. Bu inançla çalışmalarınızda başarılar dileriz.” *** Bu mektup her şeyin yanıtı... Sıradan endişelerin, günlük şikâyetlerin, hayal kırıklıklarının, hepsinin yanıtı... 11 saat değil... 10 saat istiyor... Sohbet hakkını istiyor... Mektubu iki kez okudum.... Bu yılki tüm şikâyet haklarımdan vazgeçiyorum...",female
202,"Laf atılacak yaşı geçeli çok oldu. Yine de arada bir tanımadığım erkeklerin yüksek sesli ilgisine mazhar oluyorum. Geçenlerde bu ilginin nasıl ifade edildiği dikkatimi çekti. Bizim memlekette erkeklerin laf atarken nasıl horozlandığını unutmuşum besbelli. Bir de tabii, insan durup düşünmüyor bile. Hep bir karşı kaldırıma geçme, yan sokağa sapma telaşı içinde olduğumuz için herhalde. Yeter ki başımız belaya girmesin. Halbuki laf atanları yaptıkları işin saçmalığı ile yüzleştirmek daha doğru bir hareket olabilir. Saçma, çünkü biraz dikkat edince görüyorsunuz ki, sizden çok kendileriyle konuşuyor gibiler. Tanımadığınız bir kadına yaklaşırken kendinize methiyeler düzmek ister misiniz? Hep bir eylem tarifi, bir beceriklilik iddiası, iktidar tasviri. Olay üç aşağı beş yukarı bu mecrada gerçekleşiyor. Arada birisi, karşısındaki kadının eli yüzü düzgün biri olduğunu ima etse de (ki genellikle “güzelsin”den daha yaratıcı bir şey gelmiyor akıllarına), bütün bu teşebbüsler laf tarafın kendi erkekliğini övmesiyle nihayete eriyor. Oysa yer değiştirince görüyor ki insan, başka şeyler gibi laf atma pratiği de kültürden kültüre büyük farklılıklar gösteriyor. Mesela Amerika’da bu tarif ve tasvir kısmı genellikle kadınlara odaklanıyor. Belli ki her milletin kendine has bir asılma ve laf atma adabı var. Hatta bu durum, ırk, etnik köken ya da sosyal sınıfa göre de değişebiliyor. Beyaz orta sınıf Amerikalılar biraz teorik kalıyor. Genellikle yanınıza yaklaşıp sohbet açmaya çalışıyorlar, bunu yaparken de habire bir takım tespitlerde bulunuyorlar. Ama mümkün olduğu kadar evrensel ve soyut bir dille. Övülen her ne ise, onun size dair bir şey olduğunu anlamanız zaman alabiliyor. Mesela Kaliforniya’daki ilk haftamda, adamın biri sokakta yanıma yanaşıp “Kahverengi saça bayılırım,” demişti. “Peki, ben bu konuda size nasıl yardımcı olabilirim?” diye cevap vermek gelmişti içimden. Neticede adam özel olarak benim saçımla ilgili bir şey söylememişti. Durumdan pay çıkarıp, alakayı benim kurmamı bekliyordu. Meksikalılar ise ayrı bir hikaye. Onların da size asıldığını anlamayabilirsiniz. Çünkü bir kadından hoşlandıklarında, anlaşılabilir cümleler kurmak yerine dillerini şaklatarak bir takım acayip sesler çıkarmayı tercih ediyorlar. “Ven chica, ven!” (Gel güzelim, gel!) dediklerinde bile, vücut dillerini öyle bir şekilde kullanıyorlar ki, bir evcil hayvanı çağırdıklarını düşünebilirsiniz. Siz acaba hangi köpeğe sesleniyorlar diye sağa sola bakınırken, muhtemelen onlar da pek zeki olmadığınıza karar verip gideceklerdir. İletişim bozukluğu diz boyu. Uzak Doğuluların beğenilerini yüksek sesle ifade ettiklerine pek şahit olmadım. Onlar bir kadını beğeniyorlarsa, herhalde telefon numarasını ele geçirip mesaj yollamayı tercih ediyorlardır. Bu da işlemezse teknolojinin diğer marifetleri ne güne duruyor? Karaokeli doğumgünü mesajı gönderenler, internet üzerinden ilan-ı aşk edenler, sevdikleri kız için film çekip yayınlayanlar gırla gidiyordur. Laf atma adabı konusunda siyahlardan iyisini tanımıyorum. Bir defa en edebi dili tutturanlar onlar: benzetme, anıştırma, ironi, ne ararsanız var. Beğendikleri kadını önce illa ki tarif ediyorlar. Hem de ne tarif! En ince detayına kadar. Önce kılık kıyafeti anlatarak başlıyorlar ki, kime asıldıkları belli olsun. Soğuk bir günde biraz büyükçe bir kazakla dışarı mı çıktınız? Daha bir iki sokak gidemeden, caddenin karşısından “Battaniyeni evde bıraksaydın!” diye bir laf yiyebiliyorsunuz. Bazen tarifler kıyafeti geçip ruh haline doğru ilerliyor. Başınızı öne eğmiş biraz düşünceli mi yürüyorsunuz? “Hey güzelim, başını dik tut! Sahip olduğun tek şey o!” diye ayar veriyor birisi. Bazen trafik polisi gibi istikamet belirtiyorlar: “Sarı gömlek, sarı gömlek, kenara çek! Sana diyeceklerim var.” Kendinizi tutamayıp gülüyorsunuz. Güldüğünüz zaman da konuşulabilecek bir alan açılıyor. Başarmış oluyorlar. Bir tür iletişim kuruluyor. Diyeceğim şu ki, laf atmak her zaman taciz etmek anlamına gelmeyebilir. Bazen bir oyuna davet de olabilir. İstemezseniz katılmayacağınız bir oyundur bu. Sokakta gözüne ilişen her kadını hoyratça kendi erkekliğine ikna etmeye çalışan adam sanmam ki buna oyun gözüyle baksın. Onun cinselliğini belirleyenler belli ki çok daha sert koşullardır. Ama başka türlüsü de mümkün. Bunu hatırlatayım dedim.",female
203,"12 Haziran’da seçim Ocak’tan Aralık’a sokak Biçimsel demokrasi için Parlamento Gerçek demokrasi için sokak Milli irade için genel seçim Toplumsal temsil için sokak Birilerine göre, Ortadoğu’da model alınan, Batı’ya dersini vermekten çekinmeyen, ekonomik açıdan en hızla büyüyen, dünyada sözü geçen ülkeler arasına katılan bir ülkede yaşıyoruz. Demokrasi ve istikrar modeli iken, yapılan Anayasa değişikliklerinden sonra şimdi de “ileri demokrasi” örneği olmaya aday bir ülkede yaşıyoruz. Ne mutlu bize! Ama ne hikmetse, bırakın ileri demokrasiyi, çoğumuz süreçsel (biçimsel) demokrasiden bile kuşku duyar hale geldik. Göstergesi de ortada; bakın, her gün bir eylem var ve biz seçimlerden çok sokakları, eylemleri konuşuyoruz.. İşte veto olayı ve sokağa dökülen insanlar. Yıllardır süren savaş ve yaşanan çözümsüzlüklerden sonra bugün bir parça barış ve siyasal çözüm umudu yaratılmaya çalışılırken, seçim barajını indirmek gibi umut verecek adımlar atmak yerine bağımsız milletvekili adaylarını veto gibi akıl almayacak yollara başvuruluyor. İnsanlar sokağa dökülünce de öfkelenilmekte. Peki, bir kaç milyon insanın ayaklanacağını bile bile bu karar niye? Bu mudur demokrasi? Seçimler, partiler, parlamentolar bunun için midir? Sokağa dökülenler yalnız Kürtler de değil. İşte, üniversite öğrencilerinden sonra lise öğrencileri de ayakta; onlar da haklarını sokaklarda arıyorlar. Gelecekleri sınavlara bağlı; sınavlarla ilgili hileler ise bitmek bilmiyor. Sorunu üstlenen, gerçekçi bir çözüm arayan bir iktidar da yok. Aksine, YGS sınavı da, sınav sonrası yapılan açıklamalar da hepsi ayrı skandal. Peki ne yapılıyor? Gençlerin güvenini kazanmak, umutlarını yeşertmek için çaba harcaması beklenen Başbakan, başka gençlerin sokağa dökebileceğinden söz ederek “meydan okuyor”. Hekimler ayakta. Sağlık hakkı hak olmaktan çıkarılıp piyasa malı haline getirilirken, performans diye hekimlere ayrı, hastalara ayrı cezalar kesilirken, bunları anlatmaya çalışan binlerce hekimi ne duyan, ne dinleyen var. Aksine, hekime, günde 40-50 hastaya bak, üç beş ameliyat yap, gerekli gereksiz bolca tahlil iste; sen de kazan, performansın da yükselsin deniyor; hastaya da bütün hastaneler açıldı; katkı payını öde nereyi istersen oraya git diye yol gösteriliyor. Gerisini görmek, düşünmek isteyen yok. Sağlık hakkı kalmıyormuş; katkı payı ile paçanı kurtaramıyor muşsun; performans diye hastaların baştan savılıp, hekimler kendi mesleklerine saygı duyamaz hale geliyormuş; Sosyal Güvenlik Kurumu’nun ilaç, hastane harcamaları durmadan katlanıyormuş; erkeğe kürtaj yapan hastaneler ve hekimler ortaya çıkıyormuş! Kime ne? İşte bu nedenle hekimler iki gün g(ö)rev yaptılar. Onlar da haklarını masalarda, görüşmelerde anlatabilmek yerine, sokaklara çıkmaya zorlandılar. Öğretmenler ayakta. Eğitim de hak olmaktan çıkmış durumda; artık eğitimi devlet yerine dershanelerle özel okullardan bekliyoruz. Öğretmen açığı var, fakat öğretmenler atanmak için yıllardır bekliyor. Atanamayan Öğretmenler Platformu diye bir platform kuruyorlar, “böyle platform olur muymuş” diye dalga geçiyor hükümet edenler. Atanma bekleyen öğretmenlerin derdi çok da, kadrolu, sözleşmeli, saat ücretlisi olarak bölünen, ikinci işte çalışmadan geçinemeyen öğretmenlerin derdi daha mı az? Hiç değil; onlar da sendikalar kurdular, üye oldular; ama yine dertlerini anlatamıyorlar. Eğitim de, eğitimci de kan ağlıyor! Şimdi seçim yaklaşınca bir seçim golü atıp, binlerce öğretmen atama sözü verildi ya, göreceğiz. Kimler atanacak, kimler bakınacak? Kırsal kesim ayakta. Onlar da derelerini, arazilerini, bölgelerini sermayenin tasallutundan korumak için ya eylemde, ya dava peşindeler. Onlar da, önce yaşam, yaşam için toprak, su ve temiz hava istediklerini iktidara anlatamıyorlar. Nükleer santrallerin ne olduğu ortaya çıkıyor; Hes’lerin toprağa, bölgeye verdiği zarar anlaşılıyor; altın madenlerinin, taş ocaklarının çevreyi çöle döndürdüğü görülüyor; açılan davalarda çevre korumaya öncelik veren kararlar alınıyor; ama dinleyen yok. Onlar da sokaktalar. Kentlerde, yerinden yurdundan edilen insanlar ayakta. Kentsel dönüşüm projelerinin ardı arkası gelmiyor. Rant varsa, insanları yerinden etmek, orada değil burada otur demek hakkına sahip sermaye ve iktidar! Bir yerin sahibi ancak oranın sakinleri olabilir denilse de, dinleyen yok. Onların rızası olmadan bir mahalleyi, oradaki yaşamı ve ilişkileri darmaduman etmeye kimsenin hakkı yok diye anlatılsa da, aldıran yok. Onlar da sokaktalar. Gazeteciler ayakta. Düşüncelere sınır konulamayacağını, bu kadar gazetecinin hapiste olduğu bir ülkede demokrasinin yaşayamayacağını, düşünce ve ifade özgürlüğü olmadan demokrasinin olmayacağını söylüyorlar, ama duyan yok. Aksine dava üstüne dava açılırken, ümmet, cemaat diye bu kervanın suyunun nereden geldiğini biraz karıştıranların kısmetine de silahlı örgüt üyesi, darbe planlayıcısı olmak gibi akıl almaz suçlamalar düşüyor. Onlar da sokaktalar. Sanatçılar ayakta. Sanatın ve sanatçının özgür ortamlara ihtiyaç duyduğunu, sanatın gelişmesinin destek beklediğini anlatmaya çalışıyorlar yıllardır. Gördükleri ise, popüler olanı sanatçı diye pazarlayan, yaratıcı olanı ise yok saymaya veya küçük görmeye meyilli bir anlayış. Bu da yetmiyormuş gibi, bestecinin bestesine müdahale, daha tamamlanmamış heykele ceza, iktidara dokundu diye tiyatro oyununa son verilebiliyor bu ülkede. Sanatçılara da sokağa çıkmak düşüyor. Onlar da sokaktalar. Sokaklarda çare arayanlar bunlarla sınırlı değil, tabii ki. Yıllarca bitmeyen davaları acısını çekenler de, faili meçhul cinayetlere kurban giden yakınlarını arayanlar da sokaktalar. Faili bilinirken delilleri karartılan, bitmeyen davalarla uğraştırılan aileler de ayakta ve sokaktalar. Diyarbakırlılar gibi, Bergamalılar, Rizeliler, Antalyalılar, Hopalılar, Sinoplular da sokaktalar. İşte bu ortamda seçime gidiyoruz. Milli irade diye “ben bilirimcileri “seçmeye gidiyoruz. Demokrasi diye, seçimi alan “malı götürür” diye düşünenleri seçmeye gidiyoruz. Seçim sonrası iktidarın anayasası ile başkanlık sisteminin bizi beklediğini söyleyebilirim de, sokakları neyi ve kimleri bekleyeceğini bilemiyorum!",female
204,"İhanete uğramış yemekler Beni kendine bağlayan tatlı dilli kitapları sevdiğim herkese ikram etmek isterim. Funda Özkalyoncu, nam-ı diğer Bonbon Funda, pek güzel bir aşk hikâyesi yazmış. Bir solukta okudum. Sanırım kurgudan çok gerçek yaşamdan düşmüş izler, gölgeler beni daha çok etkiliyor. Hepimiz bir başkasının hikâyesinde ya temize çekiyoruz kendimizi ya da yoldaş buluyoruz kendimize... Funda’nın Alfa Yayınları’ndan çıkan, “İhanete Uğramış Yemekler’ isimli kitabını okurken kimi yerlerde sinirden gülerken kimi yerlerde kendime bile itiraf etmekte zorlandığım benzer zayıflıklarla karşılaşmaktan, bu aynılıktan şaşkına döndüm... Kitabın 89. sayfasında “(...) burada korkunç olan hayatı boyunca kendine hoşgörülü davranmayan bir kadının bir başkasını, bir erkeği olmadık ölçüde hoş görmesi. Daha hoş görmek istemesi (...)” dediği satırları okuduğumda örneğin... Yaşarken “aşk” bittikten sonra “aptallık, zayıflık, korkaklık” diyerek nitelendirdiğim durum yani... “Onu çok seviyorum” diyerek hoş görmenin gün gelip “ah ben nasıl bu kadar salak olabildim” hayıflanmasına dönüşmesi bir tek bana özgü değilmiş demek ki... Ama... Ama bu okuduğum aşk hakikaten biricik kalmış... Nedenini söylerim söylemesine de vakit kitabın sürprizini almış olurum elinizden... *** Aşkın tesellisi var mı yok mu hâlâ emin değilim... Ama kendine sözü hiç bitmiyor insanın... Diyor ki Funda sayfa 179’da “bu aşkı, bu aradaki ihanet hikâyeleri mi büyütüyor yoksa? Bir yara görürsün, kabuğundan anlarsın yaranın hikâyesini... Ooo bayağı büyük yara imiş... Uzun sürer iyileşmesi ya da tam tersi. Küçük bir kabuk bu...” (Sizin yaranızı bilmem.. Ben “Yara bere içinde bu yollardan geçeceksin” sözüne sadık yaşamaya devam etmekteyim...) Kitap bir solukta bitti... Funda’ya SMS attım. Dedim ki: Gerçek mi bütün bunlar, sen misin bu kadın? Nasıl unutmadın, unutamadın bunca detayı? Dedi ki: “Evet benim. Evet gerçek bir yaşam öyküsü. Benim ve kitaptaki kahraman kadının öyküsü. Hafızam çocukluğumdan beri iyidir. Kendi hikâyeme ait günlüklerim vardı, açtım baktım. Günlükler de bazen samimiyetini kaybediyor. Zamana yeniliyor. Baktım ki hiç ihtiyacım yok, aşka ait her şey, aklıma değil yüreğimin hafızasına yerleşmiş. Öylece kalmış gitmemek üzere. İşte yürek aşktan gidememişse, kızgınlığı yoksa... Kayıt halinde kalıvermiş...” Bir SMS daha attım. Dedim ki: Bonboncum yemek ve aşk bu kadar mı tamamlar birbirini... Dedi ki: “Kadın, adam onun yemeklerini seviyor diye, yarine... O seviyor diye, hep yemek yapmış. Gitmesin diye, gidemesin diye... Kadının anladığı, ısrar ettiği, en kutsal yalansız yer sofraları... Her gün ona duyguları eşliğinde, çıkmazların da, gitmek isteyip gidemeyişlerin de, ağlamaların da yemek yapmış. Kadın... Aşkı... Ve yemekleri... İşte böyle bir araya gelmiş. Bilerek ve planlı değil, öylesine...” Dayanamadım. Olmuş gecenin bir vakti, bense zır zır SMS üzerinden gece röportajı alıyorum sanki. Son SMS’i de attım gittiÖ Dedim ki: Aşk bir hastalık mı yoksa? Sevebilir misin bir daha böyle? Geçti gitti mi peki? O da dedi ki: “Aşk adına hastalık diyemeyeceğim kadar kıymetli. Tek taraflı, çelişkili, ve maskesiz, çırılçıplak ve yüreğinin tosladığı an... Ve her şeye değer... Ve aşk her şeye rağmen olursa aşk oluyor.. Aşk anladığın kadar. Kimsenin kimseye tarif edebileceği bir şey değil. Bir daha böyle aşk yaşamak imkânsız... Zaten bu aşk tek kalmalı... Aşk yalnız kalmalı. Bazen, birbirine sadık kalamazsın ama, aşka sadık kalabilirsin. Yürek, insanın komutanı, aklı hiç dinlemez. Ve aşk hiç geçmedi, her gün sızım sızım sızlıyor. Kabuk kalkıyor, yara yine sızlamaya devam ediyor.” Bu sabah yazdım ki Funda’ya, yarın köşeyi oku mutlaka. Yanıtı yağmurlu ama tertemiz bir nefes doluydu: “Bakalım, vanilya kokulu adam, bu aşktan ne anladı... Öyle ya anlatan kadının anladığı aşk ile adamın anladığı aşk ne kadar farklı... Adam anlatıyor da ikinci kitabı....”",female
205,"MİT ve Haşmet Asilkan ve Avcı... Haşmet Asilkan’ı hatırlar mısınız? ‘Aşk Filmlerinin Unutulmaz Yönetmeni...’ Şener Şen hayat vermişti ona. Yüzlerce film yönetmiş ama artık devri geçmiş, zamana ayak uyduramamış hüzünlü ve aslında kızgın bir yönetmen... “Allahım, yardım bana, çok güzel bir film çekeyim” diyerek başlıyordu herkese dersini vereceğini düşündüğü son filmini çekmeye... Hem görüntü yönetmeni hem de kameramanı olan en eski ve işsiz ve vefalı arkadaşı neredeyse kör olmak üzereydi ve elbette birlikte çalışıyorlardı. Binbir macerayla çekip bitiriyorlardı “entel” filmlerini. Filmin sonunda artık gözleri neredeyse görmez olan “görüntü yönetmeni:” “Bu film iyi mi oldu kötü mü oldu, bilmiyorum, bence önemli de değil, ama çekmek için gösterdiğin çaba acayipti“ diyordu... Mit Müsteşarı Hakan Fidan’ın ifadeye çağırıldığı günün akşamı tam uykuya geçerken bu film geldi aklıma. Filmden bir sahne geldi aklıma da yüzden. Sahneyi anlatacağım ama önce şöyle bir tur atalım... *** Mit Müsteşarı Hakan Fidan’ın, eski müsteşar Emre Taner ve yardımcısı Afet Güneş’in KCK soruşturması kapsamında ifadeye çağrılmasının ardından Ahmet Altan Taraf Gazetesi‘ndeki yazısında: “(...) Tabii burada asıl hedef Başbakan Erdoğan olarak görülüyor, çünkü MİT Başkanı’nı bu görüşmeler için görevlendiren o. Erdoğan, cesur ve doğru bir politik hamlesi nedeniyle bir anda yargının menziline alındı” yorumunu yaptı. Ertesi gün Müsteşar Hakan Fidan Cumhurbaşkanı’yla uzunca bir süre görüşüp, ifade vermeyi reddetti. Sabah Gazetesi yazarı Sevilay Yükselir Ahmet Altan’dan pek farklı düşünmediğini ortaya koyan bir yazı kaleme aldı ve dedi ki: “Sonuçta görüşmeleri MİT’çiler keyifleri istedi diye değil, devlet istedi diye yaptılar. O nedenle Savcı Sarıkaya’nın ifadeye çağırması gerekenler, verilen emri yerine getiren MİT’çiler olmamalıydı! Devlet olmalıydı! MİT yetkililerine; ‘Bu topraklarda akan kanın durması, barışın sağlanması, huzur ve mutluluk için git ve elinden ne geliyorsa yap!’ diyen devlet!” Habertürk Yayın Yönetmeni Fatih Altaylı ise şunları yazdı: “Savcıların tavrında kesin bir tutarlılık var. ‘Terör örgütüyle bağlantıya mı girdin, gel buraya’ diyorlar. Yanıtı önemsemiyorlar. Kimi diyor ki ‘Ben barışı sağlamak için örgütle temas ettim.’ Biri diyor ki ‘ben terör örgütünün işleyişini öğrenip çökertmek üzere örgüte sızdım’. Polis ve savcılar diyor ki: Benim için fark etmez!!!“ Akşam Gazetesi yazarı Prof. Dr. Deniz Ülke Arıboğan’ın görüşleriyse şöyleydi: “(...) MİT’in görevi illegal yapılara sızmaktır ve ajanları eğer örgüte mensup birileri gibi davranmazsa, kendilerinden beklenen görevleri yapamazlar. Bu nedenle örgüt içinde MİT personelinin bulunması şaşırtıcı olmadığı gibi, suç değil, görevdir. Üstelik MİT bir karar organı değil, uygulama merciidir. Örgütle nasıl mücadele edileceğinin ana hatları siyaset kurumları tarafından belirlenir. Bu mekanizmanın en tepesinde de başbakan bulunur. Nitekim Başbakan Erdoğan, Oslo görüşmelerinin sızdırılmasının ardından sorumluluğu üstlenmiş ve hükümet olarak değil ama devlet olarak PKK ile görüşüldüğünü açıklamıştır. MİT mensuplarının kendilerine verilen görevleri ifa ederken suçlu statüsünde değerlendirilmeleri devlet içerisindeki diyalog kopukluğunun göstergesidir.” *** Bu yazarların görüşlerini ola ki gözünüzden kaçmıştır diye paylaşmak istedim. Kendim için de bir toparlama oldu... Zira uykuya geçmeden önce kafam öyle karışmıştı ki artık... Kutu kutu içinde... Devlet devlet içinde, polis polis içinde... Yargı yargı içinde... Karşı karşı saflar içinde! Haşmet Asilkan geldi aklıma... Müjde Ar’ın karşısında oturuyor... Müjde oynarsa kesin yırtacak biliyor. Ruhunu aktarmak istiyor senaryosunun. Çok da vakti yok Müjde Ar’ın. Çabucak anlatması gerek Haşmet Asilkan’ın... Anlatmaya başlıyor: “Zengin ünlü fabrikatör, onun kızı ve bir terörist! Terörist 12 Eylül’de içeri atılmış bir devrimcidir, iki arkadaşıyla kaçar, fabrikatörle kızını rehin alır. Fakat bir süre sonra, avcı ava, av avcıya dönüşür! Yani rehineler, baba ve kız, teröristleri fikri platformda ideolojik olarak ele geçirirler, terörü sorgularlar. Avken avcı olurlar. Kısacası, her biri için bir iç hesaplaşma ve bir kimlik arayışı söz konusudur. Bu film içimizdeki ve dışımızdaki terörü sorgulamaktadır. Fakat asıl çatışma, baba ve kız arasında çıkar. Çünkü baba teröristleri ihbar etmek ister, kız ise tekrar teröriste âşık olup avcıyken tekrar av haline dönmüştür. aslında şöyle; av ve avcı birbirlerine tutsak düşerler...” Müjde Ar’ın gerginliği Haşmet Asilkan’ın acıklı, gülünç, zavallı, yürek paralayan umutsuzluğu ile birleşir... *** Avken avcı olmak hali... Avcıyken ava dönüşmek... İçimizdeki ve dışımızdaki terörü sorgulaya sorgulaya kim var kim yok eylemci olup çıkacak sonunda. Kim yazıyor kardeşim bu ülkenin senaryosunu? Hakan Fidan’ı bir Haşmet Asilkan hikâyesine kahraman yapan ve bu ülkenin “belge”selini netlik ayarı yapamayacak, yarı kör bir görüntü yönetmenine çektirmeye çalışan bu devri geçmiş, zamana ayak uyduramayan kızgın ve illa yönetmenliğe hevesli bu prodüktör kim, ben onu merak ediyorum asıl!",female
206,"Shakespeare’in kimi oyunlarında bana çok ilginç gelen bir özellik vardır. Oyunun finaline gelindiğinde, sahnede yalnızca yan karakterler kalır. Bilhassa trajedilerde böyledir bu. Çünkü olan olmuş, felaketler gerçekleşmiş, esas adamlar ya başkaları tarafından ya da kendi elleriyle ortadan kaldırılmıştır. Son perdede sahneye çıkan karakterler nispeten daha önemli kişilerdir. Bunlar bize genellikle oyunun bir özetini verirler; kimi zaman olan bitenden çıkarmamız gereken dersleri söylerler, ya da bundan sonra neler olabileceğini anlatırlar. İlginç olan şudur ki, bu yan karakterler hikayeyi çoğu kez yanlış anlamışlardır. Anlattıkları şey bizim biraz önce sahnede izlediğimizle uzaktan yakından alakalı değildir. Mesela Danimarka’nın yeni kralı Fortinbras, Hamlet’in bir askere layık bir şekilde uğurlanmasını ister, çünkü ona göre genç prens yaşasaydı savaş alanında büyük cesaret gösterecektir. Oysa, gönüllerimizin prensi olsa da, Hamlet için söylenecek en son şey budur herhalde. Hamlet gözükara bir askerden çok bir düşünce adamıdır. Üstelik oyun tam da bu fikrin üzerine kuruludur. Diğer oyunlarda da kimi örneklerini görebileceğimiz bu durumu hep biraz yadırgarım. Bütün bu karakterler, sanki oraya vaziyeti kurtarmak için konmuşlardır. Sanki birinin oyunu kapatması ortalığı toparlaması gerekiyordur da, bunlar da ellerinden geldiği kadar görevlerini yerine getiriyorlardır. Onun için iyi ihtimalle teamüle uygun bir şeyler söylerler. Ya da öyle bildik şeyleri tekrarlarlar ki, aslında hiç bir şey söylememiş olurlar. Hükümetin önde gelen iki bakanı Bülent Arınç ile Cemil Çiçek gazetecilere yönelik operasyona ilişkin beyanatlar vermişler. Arınç, basın mensuplarının tahkikata uğramalarının üzücü olduğunu ama bunun sonuçta herkes gibi onların da başına gelebileceğini söylemiş. Tam olarak alıntılamak gerekirse: “Şüphesiz her meslek mensubu, gazeteci de olsa, avukat da olsa, doktor da olsa, siyasetçi de olsa, suç işleme hakkına sahip değildir,” demiş. Cemil Çiçek de benzeri bir beyanat verdikten sonra, kendisine gazetecilere destek için yapılan yürüyüş ile ilgili bir şeyler sorulduğunda, “Ben onunla ilgili bir şey demem. Ben buraya gelirken ne sorulacağını biliyorum. Vereceğim cevabı da biliyorum ve verdim,” diye cevap vermiş. Yani Shakespeare cenahından bakarsak: “Bunlar beni aşar, zaten böyle bir repliğim de yok, müsadenizle sahneyi kapatıp çıkacağım,” anlamına gelen bir şeyler söylemiş. Şimdi bu iki devlet bakanı ve başbakan yardımcısının söylediklerine biraz daha yakından bakalım. Arınç’ın sırasıyla şunları söylüyor: 1) suç işleyen herkes tahkikata uğrar, 2) suç adi ya da siyasi olabilir, 3) yeterli delil bulunursa dava açılır, 4) dava ise ya mahkumiyetle ya da beraatle sonuçlanır. Bülent Arınç sayesinde hukukta neyin ne olduğunu öğreniyoruz. Neyin ne olmadığını öğrenmek içinse, Cemil Çiçek’in söylediklerine bakmamız gerekiyor. O da çok önemli iki konuya parmak basmış: 1) tutukluluk mahkumiyet değildir, 2) tahliye beraat değildir. Peki ya konu nedir gerçekten? Yılan hikayesine dönen bu oyunun son perdesinde, bize bu boş cümlelerden daha fazlasını söyleyebilecek birileri yok mu? Maalesef yok. Hikayeyi anlatacak olanlar sessiz şimdi. Çünkü onları birer birer tutukluyorlar. Evlerinden, işyerlerinden alıp götürüyorlar. Sorgusuz sualsiz. Bazılarını içeri atarken diğerlerine gözdağı veriyorlar. Etrafa korku ve endişe salıyorlar. Ama yüreğimizi ferah tutalım, her şey kanunlara uygun işliyor. Sayın Bülent Arınç’ın söylediği gibi, arama kararını verenler de, gözaltına alma kararını verenler de, tutuklayanlar da, iddianameyi hazırlayanlar da, hepsi “hakim sınıfından insanlar.” Ne hoş bir kelime oyunu! Ama ben yan karakterlerde olduğu gibi, bu konuda da Shakespeare’i tercih ederim.",female
207,"Sait Faik ‘Dört Zait’ adlı hikâyesinde kendisinden cigara yakmak isteyebileceğimiz insanları tarif eder. Hep bir telaş içinde öyle oradan oraya koşturan adamlardan ateş alınamaz mesela, ya da çenesini havaya dikip azametle yürüyenlerden, pabuçları pırıl pırıl boyalı olanlardan, lokantaların kapısında dolma parmaklarını göbeklerinin üzerinde gezdirerek sohbet eden kerli ferli beylerden. Onlar fazla meşgul, fazla “düzgün,” fazla hatasızdırlar. Onlarla, tabiri caizse, “ateş kardeşliği” kuramayız. Ateş alabileceğimiz insanlar, ufak tefek kusurları olanlar, bize benzeyenler, onun için gözümüze daha “insan” görünenlerdir. Belki etekleri sökülmüştür, belki ceketlerinin kolları parlamıştır kullanılmaktan, belki paçalarında çamur vardır, belki de sadece aylak aylak dolaşıyorlardır. İlla ki, bir şey vardır. Artık sigara içmiyorum. Bırakalı neredeyse iki sene oluyor. Eskiden ne zaman birinden ateş almam gerekse hep Sait Faik’i hatırlardım. Acıyla fark ettim ki, sigarayla beraber hayatımdan Sait Faik’in bu öyküsü de çıkıvermiş. Geçenlerde, bir başka sebeple ‘Mahalle Kahvesi’ni karıştırırken, bir de baktım ki, ‘Dört Zait’ orada öyle duruyor. Sait Faik, samimiyetinden hiç şüpheye düşmeyeceğimiz yazarlardandır. Hep aynı tevazuyla insanlık hallerini anlatır. Yazı dili olabildiğince sadedir ama asla basit değildir. Yalnızlığımızın farkındadır ama bunu hınçla yüzümüze vurmak yerine zaruret yüzünden iade edilmiş bir paket gibi kibarca kucağımıza bırakıverir. Yalnızlığımızda ve efkârımızda bile paylaşılabilir bir şey vardır sanki. Onun elinden çıkmış bir iki satırı okuduğumuzda, elimizi yanımızdakinin omzuna atmak ve bir cigara yakmak isteyişimiz bundandır. ‘Dört Zait’i yeniden okuyunca, yalnızca Sait Faik’i değil, edebiyatı da niçin bu kadar sevdiğimi hatırladım. Edebiyat, bize insana dair incelikleri gösterir, onun kusurlarını anlatır. Kusursuz olan sıkıcıdır, tekdüzedir ve anlatılmaya değmez. Hiç acı çekmemiş bir insanın ruh dünyası nasıl hantal ve kabaysa, ateş almayı istemeyeceğimiz insanların hikâyeleri de muhtemelen aynı derecede tatsızdır. Tolstoy’un, ‘Anna Karenina’ya bütün mutlu ailelerin birbirine benzediğini ama her mutsuz ailenin benzersiz olduğunu söyleyerek başlaması boşuna değildir. Hatta oyunun tezi düşünüldüğünde ironik bir hal alsa bile, Brecht’in, ‘Sezuan’ın İyi İnsanı’ Shen Te’ye “pabucundaki delikleri görünce daha çok sevdim onu” dedirtmesi de bundandır. Çoğumuzun kalbini kırmak pahasına, Dostoyevski’nin sulugözlü melodramlar yazmak dışında hiçbir becerisi olmadığını iddia eden Nabokov belki de bundan hiç hoşlanmayacaktı ama, aslında ‘Lolita’nın başkişisi Humbert Humbert’i sahici kılan neyse Karamazovları unutulmaz kılan şey de odur: Bütün bu karakterler zaaflarıyla boğuşurlar. Bu hiç birbirine benzemeyen iki yazarın, karakterlerinin zayıflıklarını okuyucuya aktarmak konusunda tutumları ve bununla ilişkili olarak tutturdukları üslup farklıdır elbette. Ama bu durum şu gerçeği değiştirmez: Bütün iyi yazarlar gibi, onlar da kusurları nedeniyle inandırıcı bulacağımız ve gerçek hayatta karşılaşma şansımız olsaydı ateş almayı hayal edebileceğimiz karakterler yaratmak isterler. İşte Sait Faik, ‘Dört Zait’te bize hem hayata hem de edebiyata dair bu önemli noktayı hatırlatır. İster yaşamda ister romanda olsun, kişiler incinebilir olmadığı sürece gerçek değildir. Şöyle bir düşündüm de, sevdiğim bütün karakterlerden hiç çekinmeden ateş alabilirdim: kavgacı ve hırçın Dmitri Karamazov’dan, takıntılı Humbert’ten, son sigarasını bir türlü içemeyen kaygılı Zeno’dan, Haziran’ın 16’sında Ekim ayından beri yıkanmadığını kabul eden Stephen Dedalus’tan, kusurları üzerine kafa yormayı başlıbaşına bir kusur haline getirmiş Selim Işık’tan, okumadığı kitapları okumuş gibi yapan Turgut Özben’den, içinde hep bir sıkıntıyla dolaşan Hayri İrdal’dan, hatta zamanla bana kendini sevdirmeyi başarmış küskün polis Behzat Ç.’den bile. Bütün bu karakterlerden ateş alabilirdim… Tabii sigarayı bırakmamış olsaydım…",female
208,"Kitapları sevmeyi bana öğreten dedemdir. Yalnızca bunu mu? Hayata dair daha bir sürü şeyi de ondan öğrendim. Haksızlıklara karşı çıkmayı, kaybedenlerin yanında durmayı (futbol seyrederken hep yenilen takımı tutardı) ve sorgulamadan hiçbir şeye teslim olmamayı da öğretti bana. Dedem Kemal Usta araba tamircisiydi. Araba merakı yüzünden onüç yaşında evden kaçmış, İzmir’de bu işi yapan bir İtalyan ailenin yanına çırak olarak girmişti. İyi bir ustaydı: Bu işi bıraktıktan yıllar sonra bile, evimizin yanındaki yokuştan tırmanan arabaların motor seslerini dinler ve arızalarını söylerdi. Yaşama dair ustalığını ise, ne zaman ve nerede edindiğini bilmiyorum. Ben tanıdığımda yaşını başını almış bir adamdı ve gözümde asla ulaşılamayacak bir bilgeliğe sahipti. Ne zaman onu düşünsem, gözümün önüne hep elinde bir kitapla koltuğunda otururkenki hali gelir. Okumayı öğrendiğimde, beni elimden tutup İzmir’in en büyük kitapçısına götürdü ve çocuk kitaplarının olduğu rafların önüne bırakıp ‘istediğini seçebilirsin’ dedi. Bana büyük insan muamelesi yapılması çok hoşuma gitti. Uzun uzun düşündükten sonra üzerinde sevimli bir bulut resmi olan kitabı seçtim. Alıp dedeme götürdüm. Kitabı görünce çok güldü. ‘Armut dibine düşer!’ dedi. Seçtiğim kitap, Nâzım Hikmet’in ‘Sevdalı Bulut’uydu. Dedem gerçek bir kitap kurduydu. Fakat, çok sevdiği kütüphanesinden bir ihtilal ertesinde vazgeçmek zorunda kaldığı için, hüsranla sonuçlanmış bir gençlik macerası yüzünden bir daha kadınlara yaklaşmayı göze alamayan bir aşık gibi, bir kitaplık daha oluşturmaya cesaret edememişti. Onun için, maaş günleri hiç aksatmadan yapılan çarşı ziyaretleri sonucunda biriken kitaplar, salondaki büfede, anneannemin tabak çanağının ve pötibör bisküvileri koyduğu teneke kutuların arasında, bir süre bekletildikten sonra mutlaka başkalarına verilir, elden çıkarılırdı. İnanılmaz bir hafızası vardı (o ‘bellek’ derdi gerçi), senelerce önce okuduğu kitaplardan alıntılar yapar, hangi sahnenin hangi romanda geçtiğini, kimin kime ne dediğini asla unutmazdı. Dünya edebiyatına hâkimdi. Yenileri de takip ederdi. Ama kendine yoldaş olarak seçtiği, bütün bu yazarlar arasında belki de en alçakgönüllü olanıydı: Romen yazar Panait Istrati’ye toz kondurmazdı. Sefalet içinde yaşamasına rağmen Fransızca orijinalinden romanlar okuyan Mihail’in hikâyesini özellikle severdi. Nazilli’deki tamirhanesinin arkasında, yağ lekeleriyle dolu işçi tulumu içinde Rus klasiklerini okuyarak kendini yetiştirmiş Kemal Usta’dan da başka türlüsü beklenemezdi zaten. Evdeki bütün kitapları sağa sola dağıtmasına rağmen, zaman Varlık Yayınları’ndan çıkan ve defalarca okunmaktan lime lime olmuş Istratileri bir türlü gözden çıkaramamasının nedeni de, karakterlerle kendi arasında kurduğu bu benzerlikti herhalde. Arada bir büfeden ‘Akdeniz, Akdeniz’i çeker ve Adrien’in ağzından şu satırları okurdu: “Zengin insanlara ve onların saadetlerine haset etmiyorum. Ama sefaletin bir yaşama örneği olması gerektiğini de söylemiyorum. Seçmek elimde olsaydı refahı yoksulluğa tercih ederdim. Bununla beraber, bugün dünyanın hemen her yanında hüküm süren ihtişamlı hayatla, korkunç sefaletin içiçeliğini aklım almıyor. Çoğunluğun sefalet içinde yüzmesi azınlığın bahtiyar olmasının tek şartı. eğer bahtiyar ve refah içinde olmam ancak böyle mümkünse yoksulluğumu tercih ederim. Başkalarının felaketine sebep olacak saadeti ne yapayım! İşte benim hayat görüşüm budur. Günün birinde bu husustaki kanaatim değişecek olursa, zaman iğrenç bir adam olurum.” Kemal Usta’nın ‘bu husustaki kanaati’ hiç değişmedi. Yaşamı boyunca bu hayat görüşüne sadık kaldı. Ölümünden kısa bir süre önce, bir arkadaşımla birlikte onu görmeye gittiğimizde, televizyonda ‘Türkiye’nin ilk kadın başbakanı’ işçiler aleyhinde atıp tutuyordu. Dedem birden koltuğundan fırladı, televizyonu kapattı ve ‘utanmaz kadın’, diye başlayan uzun bir söylev çekti: ‘Utanmaz kadın, senin üzerindeki elbiseyi işçiler dokuyor. Onlar olmasa sen çıplak kalırsın. Utanmaz kadın, senin ayakkabılarını işçiler yapıyor. Onlar olmasa sen yalınayak bir hint fakiri gibi dolaşırsın. Utanmaz kadın, senin oburca yediğin meyvaları işçiler topluyor. Onlar olmasa sen aç kalırsın...’ Bu böyle uzadı gitti. Ta ki, İkinci Dünya Savaşı sırasında yaptığı askerliğinden beri yakasını bırakmayan bronşiti yüzünden soluksuz kalana kadar. Uzun bir öksürük krizinden sonra nefes nefese yerine çöktü. ‘Ben komünistim’, dedi. Miniminnacık ve derli toplu bir kadın olan anneannem de ‘Kemal, çocuklara böyle şeyler söyleme’, deyip çayla peksimet getirmeye gitti. Onu son görüşümde, hastanedeydi. Zamanının geldiğini biliyordu. Hastaneden çıkmak, evine dönüp her zaman kitabını gazetesini okuduğu yüksek arkalıklı koltukta oturarak ölümü beklemek istiyordu. Bu isteğini yerine getirdik, onu hastanenin soğuk odasından çıkardık. On beş gün sonra, çok sevdiği koltukta otururken öldü. Onu her düşündüğümde, üniversiteye gitmek üzere İzmir’den ayrılırken bana söylediği şey geliyor aklıma. ‘Anna Karenina’dan bir alıntı. “Kendinden utanmayacağın şekilde yaşa” demişti. Öyle yapmaya çalışıyorum.",female
209,"Kürtlerin kendi kimliklerini özgürce yaşayamamaktan ötürü başlattıkları halk hareketine saygı duyuyorum ve şiddete karşı olduğum için sorunların çözümünde barışçıl yöntemleri tercih ediyor ve destekliyorum 80’li yılların sonuydu. Gönyeli köyünde bindiğim otobüsün şoförü yanındaki kişiyle Kıbrıs sorunundan söz ediyordu. Şoföre göre, çözüm şöyle olacaktı: Jetler hep birlikte ve arka arkaya gelecekler ve Kıbrıs’ın güneyinde tek bir Rum kalmayana kadar bombalayıp herkesi öldüreceklerdi. Şaka mı ediyor diye bakmıştım ama adamın Nazilerle ilgili filmleri anımsatan bir beden dili ve yüz ifadesi vardı. Kıbrıs sorunu tartışması denilen bu erkeklik alanına fikri katkısını koymuş olmanın gururu içindeydi. O anı ve yüz ifadesini hiç unutmadım. Bayrak direğine tırmanan Rum gencinin vurulduğu günlerde İstanbul’da yayımlanan haftalık Söz gazetesine ‘Barış Açısı’ başlığı altında yazılar yazıyordum Gazeteye dönemin bakanı Kenan Akın’ın elinde silahla gence nişan alan fotograflarını götürmüştüm. Büyük bir heyecan sarmıştı büroyu. Türkiye’de ilk kez yayınlanacak önemli bir haber ele geçirilmişti. Kenan Akın’a telefon edildi ve elimizde fotograflar olduğu söylendi. Sezai Sarıoğlu’nun “Siz mi vurdunuz?” sorusuna Kenan Akın’ın şöyle bir yanıt verdiğini anımsıyorum: “Ben vurmadım ama vursaydım gurur duyardım.” Geçenlerde Ergenekon davasında eski Susurluk yargıcı Metin Çetinbaş’ın mahkemede müvekillerini savunmak için söylediği “Kürtlerin ölmesini istemek suç mu?” sorusu gazetelere yansıdı. İnsanın kanını donduran bu soruya çok net bir yanıt verildiği gün belki bu sorunun sorulduğu ülkede ve bu sorunun farklı varyasyonlarının yer aldığı ülkelerde her şey daha güzel olacak. Yanıt şöyle: Evet, Kürtlerin ölmesini istemek en büyük suçtur ve bu suçun cezası oldukça yüksektir. Kürtlerin ölmesini istemek bir Kürt'ü öldürmekten bile daha büyük bir suçtur. Bir cinayetin hafifletici nedenleri olabilir. Savaşta ellerine silah verilen pek çok genç birbirlerini öldürecekleri durumlarla karşı karşıya bırakılıyorlar. Bazen insanlar bir anlık öfke ile en sevdiklerinin bile ölümüne neden oluyorlar. Ama Türk, Kürt, Ermeni, Rum ya da başka bir etnik gruptan oldukları için insanların öldürülmesini istemek ve bunun için örgütlenmek asla bağışlanmayacak bir insanlık suçudur. Böyle düşünen insanların bir biçimde denetim altına alınıp tedavi edilmesi, toplumun bunun büyük bir suç olduğunu ortak kanı haline getirebilmesi önemlidir. Bu cümlede bizi irkilten birşey var belki ama bir netlik de var. Bunu açık açık ifade eden birisi var ortada. Öte yandan “Kürtlerin ölmesini istemek iyidir” demeyip de Kürtlerin ölmesine, buna paralel olarak Türklerin de ölmesine hizmet edenler de var. Bu sözün ettiğim büyük bir kalabalık. Sorsanız size şöyle cümleler kurabileceklerdir. “Benim Kürtler’le bir sorunum yok. Ben bölücü örgüte karşıyım. Binlerce askerimizi şehit ettiler.” Ardından politik bilinci gelişmemiş herkesin anında sarıldığı ezberdeki komplo teorilerine sarılınacak ve bütün bunların “Türkiye'yi bölmeye yönelik bir ABD planının parçası” olduğu söylenecektir. Sıklıkla rastlanılan böylesi yorumlara sahip olan insanlar Kürtçe müzik işittiklerinde acayip huzursuzluk duyup Kürtçe diye bir dil olmadığından kelimelerin çoğunun Türkçe’den geldiğinden filan söz edebilirler.(Böyle konuşan bir tanıdığın önüne Kawa Nemir’in T.S. Eliot ve W.B. Yeats çevirilerini gururla dayamıştım.) Sohbeti biraz derinleştirirseniz böylelerinin kendilerini “Kürt” denilen bu “uygarlıktan nasibini almamış” insanlardan daha önemli ve değerli buldukları ortaya çıkabilecektir. Aslında genelde Batıdan Doğuya doğru bir hiyerarşi algısı vardır. Almanlar İtalyanları, İtalyanlar Yunanlıları, Yunanlılar Türkleri, Türkler Kürtleri, Kürtler Arapları kendilerinden daha aşağı görürler.Toplumların içselleştirdiği, kuşaktan kuşağa aktarılan bilgilerdir bunlar. En çok da böyle düşündüklerini inkâr edenlerden korkulmalıdır. Beyoğlu kafelerinden birinde, kendilerine “solcu” diyen bazı kişilerin bir gencin okuduğu Kürtçe şiiri dinlerken nasıl homurdandıklarını unutamıyorum. Örneğin ben hiçbir zaman “Kürtleri, Ermenileri, Rumları seviyorum” diye bir cümle kurmam. Böyle bir cümleye gerek yoktur. Ayrıca insanın sevdiği Kürtler, sevmediği Kürtler olabilir. Tıpkı sevdiği ve sevmediği Türkler olabileceği gibi. Ama şöyle bir cümle kurabilir insan: “Kürtlerin kendi kimliklerini özgürce yaşayamamaktan ötürü başlattıkları halk hareketine saygı duyuyorum ve şiddete karşı olduğum için sorunların çözümünde barışcıl yöntemleri tercih ediyor ve destekliyorum.” Toplumun gündemini meşgul etmesi gereken esas soru şu: Bunca acı, bunca zulüm, bunca nefret, bunca ölüm neden?",female
210,"Düşününce şaşırıyor insan ister istemez. Önceden söyleselerdi onlar da gülüp geçerlerdi muhtemelen. Mesela şimdi beat kuşağı yazarlarına kendini kaptırmış, Rage Against the Machine dinleyen, her fırsatta kendi bildiği hayattan, ona dayatılanlardan dem vuran bu genç kadına, bir gün evinde kocasına fırında patlıcan yapacağını ve hatta bir gün çok işlevli bir fırını kullanabiliyor olacağını, eve ayakkabıyla girildi diye bağırıp çağıracağını, bilmem hangi dolabının içinde dantel örtüler sereceğini, paslanmaz tencerenin hayatına gireceğini,hem de önemli bir yer kaplayacağını, parasını peşin fiyatına taksitle yemek takımlarına yatıracağını söylerseniz tabii ki inanmayacak. Evlilik kurumuna karşı çünkü. Peki zamandan dantel örtülü, vitrinlik eşyalı yerleşik hayata nasıl geçiyor bu kadınlar? Geleceklerini küçük yaşlarda evlilik hayalleriyle şekillendirenler için değil de sonradan böyle olan kadınlar için ne tuhaf bir çelişki bu. Aile kurmak dedikleri şey neden hep saçma sapan, gereksiz, pahalı ve sıkıcı ayrıntılarla tanımlanıyor bazı kişiler tarafından? Neden gencecik insanlar mesela başka şehirler ya da ülkeler görmek için harcayabilecekleri paraları beyaz eşyalara yatırıyorlar? Çoğu çift, rahatça sevişebilecekleri bir evleri olsun diye attıkları imzadan sonra kaç senet daha imzalıyor? Kaç taksitlere bölünebiliyor mutsuzluklar? Evlilikle gelecek olan özgürlüğü umut etmişken, bu sefer de başka şeylerin zincirinde çırpınırken bulmuyorlar mı kendilerini? Aile kurmak denince akla ilk gelenler tek taş, beyaz eşya, düğün masrafları, düğünde takılacak takılar gibi sıkıcı detaylar oluyor. Evlilikten anladığımız bu mu? Bazı kadınların hamile kalmak skandal olmasın diye adım attıkları bu kurum, daha ağır skandalları getirmiyor mu çevre baskısı yüzünden? Uyurken bir ayak teması uzaklığında birini arayan, ama aynı zamanda yayılıp rahatça uzanacak kadar bir alana sahip olmak isteyen kadınlar, adamlar da var. Tek taş olmadan da sevgiye inanan, beyaz eşyalar tamamlanmadan da yaşamına devam edebilen, eksikleriyle de tam olabilenler var. Evlilik kurumu tutucu olarak bilinse de, herkes tarafından tüketim toplumuna kurban edilerek yaşanılmak zorunda değil. İsteyen bütün beyaz eşyaları alsın, paslanmaz çelik tencereleri toplasın, dantellerini sersin ama bunlardan uzak durmak isteyenlere de baskı yapılmasın. Bari bir nesil de evliliği bir beyaz eşya dünyası olarak görmesin.. Beat kuşağı yazarlarına kendini kaptırmış, Rage Against the Machine dinleyen, her fırsatta kendi bildiği hayattan, ona dayatılanlardan dem vuran bu genç kadın da bari sadece kendini ilgilendiren konularda tek başına karar verebilsin. Bizim seçimlerimiz bize kalsın; istediğimiz ve bildiğimiz gibi sevelim.",female
211,"Çocukluktan ergenliğe geçtiğim dönemde, sudan karaya geçişini gerçekleştiren bir kurbağadan pek farkım yoktu. En onun kadar şaşkın ve çirkindim. Bedenim irileşmiş, yüzümü sivilceler basmış, kollarım ve bacaklarım kontrol edilemez bir şekilde uzamıştı. Vücudum bana pek tanıdık gelmiyordu artık. Üstelik bir sakillik gelmişti üzerime, elimi kolumu nereye koyacağımı bilemiyordum. Aksi gibi görüntümle her zamankinden daha fazla ilgilenir olmuştum. O vakte kadar pejmürde bir halde dolaşırken birden kılık kıyafeti ciddiye almaya başlamıştım. Saçıma başıma düzen vermeye çalışıyor, aynada sağıma soluma iyice bir bakmadan evden çıkmıyordum. Galiba ömrümün geri kalanında bana yetecek kadar aynaya baktım dönemde. Halbuki ondan evvel, evden çıkmak vakti geldiğinde kendimi kapının önüne atmaktan başka bir derdim olmazdı. Bizimkiler belki fikir değiştirir diye korktuğum için, izni kopardığım gibi bir nefeste sokağın başını bulmuş olurdum. Ama artık işler değişmişti işte. Hayvanlar Alemi kartlarım ya da kenarlarını uzun uzun yere sürterek düzleştirdiğim kaydırak taşı falan, hepsi gözden düşmüştü. Dürbünlü tüftüfümü bile kaldırıp bir kenara koymuştum. O günler geride kalmıştı şimdi. Artık rengarenk Converse’ler, kot pantolonlar ve süet ceketler vardı. Bir de yanımızdaki apartmanda yaşayan Yalçın adlı çocuk. Ben onunki gibi güzel göz görmedim bir daha. Gözleri mora çalan bir lacivertti. Bir kere bakkalda karşılaşmıştık. Hayatımda hiç böyle bir renk görmediğim için bir süre aval aval bakmıştım. Yalçın da, ‘Pardon’ deyip yanımdan geçmişti. Çok kibar çocuktu. Almanya’da büyümüştü. ‘Pardon’ demesi ondandı. Aslında tam olarak aktarmak gerekirse, ‘Pağdon’ demişti – ‘r’leri söylemiyordu. Mahallenin bütün kızları duvara dizilir onun basketbol antrenmanından dönüşünü beklerdi. Biraz cabbar olanların, geçerken ‘Yalçın kayalıkların göklere yükseliyor…’ diye seslendiği bile olurdu. Ben aralarına karışmıyordum. Bakkalda yaşanan bu ‘Pağdon’ olayından beri, Yalçın’la özel bir ilişkimiz olduğuna karar vermiştim. Kendime ayrıcalıklı bir yer biçiyordum. Onun için bütün kızların oturduğu duvarda değil, başka bir köşede bir taşın üzerinde tüneyerek bekliyordum onun geçmesini. Hepimiz onüç yaşındaydık ve böyle detaylar bir nedenle çok önemliydi. Yalçın köşeyi döndüğünde, önce uzun bacakları görünürdü. Kot pantolonunun içinde lacivert olurdu bacakları. Gözlerinin rengine uygun gömlekler de giyerdi. Sırtına kayıtsızca attığı spor çantası ile çok afiliydi. Ama ben en çok kot pantolonunu beğenirdim. Her şeyiyle mükemmeldi. Rengi, duruşu, paçalarının lastik pabuçların üzerinde hafifçe katlanışı. Babası Almanya’dan getirmişti. Orjinaldi belli ki. Yalçın’ın kendisi gibi. Bütün bir sene boyunca, diğer kızlar gibi ben de Yalçın’ın antrenmandan dönüşünü seyrettim. Onu sadece yürüyüşünden tanıyabilecek kadar ustalaşmıştım. Gelenin olduğunu anlamak için bedeninin geri kalanını görmem gerekmiyordu artık. Gitgide renk değiştiren kot pantolonun içinde hafifçe yaylanarak yürüyen bacakları gördüğüm zaman hemen biliyordum. O senenin yazında, pantolon ağarmaktan neredeyse beyaz olmaya yüz tuttuğunda, babası Yalçın’ı yanına almaya karar verdi. Bütün aile bir kaç günde toparlanıp gittiler. Yalçın’ seyredip belki bana bir kez daha ‘Pağdon’ der diye beklediğim sene de böylece sona erdi. Bu konudaki umudum, Yalçın’ın pantalonu gibi yavaş yavaş ağarmış, ışıltısını ve kuvvetini kaybetmiş ve sonunda bir uçağa binip zaman benim için akılalmaz derecede uzak bir yer olan Almanya’ya doğru yola çıkmıştı. Bundan çok sonra ağartılarak satılan kotlar ortaya çıktığında, ilk büyük tutkumun temsili olan bu pantalonu defalarca hatırladım. O kotların hangi koşullarda beyazlatıldığını öğrendiğim zamansa, bunun acı bir şaka gibi olduğunu düşündüm. Anlaşılan artık hayatı kendimiz tecrübe etmek yerine, tecrübenin izini satın alıyorduk. Hem de başkalarının canı pahasına. Bizimle beraber eskiyip ağaran kotları değil de, başkalarının hayatına mal olanları giyiyorduk. Kot kumlama işçileri, daha ‘yaşanmış’ görünen pantalonlarımız olsun diye silikozis hastalığına yakalanıp birer birer öldüler. Hala ölüyorlar. Bilerek ya da bilmeyerek onların ömrünü üstümüzde taşıdık. Ağır gelmiyor mu? Bana geliyor. Not. Bu işçiler şimdi çocuklarının geleceğinin mücadelesini veriyorlar. Onlar için düzenlenen konsere katılarak destek verelim: Tarih: 25 Ocak 2011 Salı, Saat: 19.00, Yer: Beşiktaş Belediyesi Akatlar Mustafa Kemal Kültür Merkezi.",female
212,"İçinde dönüp durduğumuz saçmalık boyutu inanılmaz! İnsan bazı olup bitenler karsısında «bu kadarı da fazla artık» demeden edemiyor. Son dönemlerde bu kadarı da fazla artık dediğimiz kadar çok haber okuduk ki… Bu hafta da inanılması güç ama maalesef gerçek olan bir haber çoğumuzu fazlasıyla üzdü, sinirlendirdi, şaşırttı. 2002 yılında Mardin’de 13 yaşındaki N.Ç’nin fuhuşa sürüklendiği ve bakire olması nedeniyle, kendisini satan kadınlar tarafından, aralarında asker, memur, korucu, muhtar gibi birçok devlet görevlisinin bulunduğu 28 erkekle ters ilişkiye girmeye zorlandığı ortaya çıkmıştı. N.Ç dönemin Adalet Bakanı Cemil Çiçek’e, adalet istediğini belirten bir mektup bile yazmıştı. Bu hafta, Yargıtay Başsavcılığı, yerel mahkemenin ""küçük kızın her şeyin farkında olduğu ve sanıkların en alt sınırdan cezalandırılması"" talebine destek verdiği haberi bazı gazeteler tarafından yayınlandı. Sanıklar iyi hal indirimi (!) de uygulanarak en alt sıradan cezalandırıldı. 20 ayla 6 yıl arasında hapis cezası aldılar. Böyle bir suçun bedeli 20 ay mı, 6 yıl mı? Bu gerçek, bizi sinirlendirdiği kadar, en üç çocuk yapmayı kabul edenleri de korkutmuyor mu ? “Parasız eğitim istiyoruz. Alacağız” yazılı pankart açan iki öğrenci sırf bu sebepten 19 ay boyunca tutuklu yargılandı. (Onların dışında, iktidar gibi düşünmedikleri için hala gözaltında tutulan yüzlerce öğrenci var.) Yeni tahliye edilen bu gençlerin kaybettikleri zamanın hesabı verilecek mi? Bu suçsuz öğrenciler 19 ay haksız yere tutuklu yargılanırken, başka birileri tecavüz suçundan 20 ay hapis cezası aldı. Yine bir iyi hal durumu falan araya girer de, daha erken çıkabilirler mi şimdilik bilmiyoruz. Bütün bunlar normal mi sizce? Her fırsatta ahlak dersi vermeye kalkanların böyle zamanlarda neden sesleri çıkmıyor? Kibar karşılıkları olmayan kelimeleri kullanmamakta zorluk çekiyoruz hepimiz. ""Tecavüz edilen tecavüzcüsü ile evlenirse, mahkemelerin iş yükü hafifler"" cümlesini kurabilen bir zihniyet bu ve adalet maalesef bu cümleyi kurabilenlerin elinde.",female
213,"Ancak bu ikimizin hikâyesi değil. Hangimizin tarafından bakarsanız onun. Kimin tarafına geçerseniz onun için üzülürsünüz. Ben kendimi ön plana çıkarmaya çalışacağım tabii. Sıska, çelimsiz bir adamdım zamanlar. Gözlerimi gözlüklerimin, yüzümü sakallarımın arkasına saklardım. Birisi selam verdiğinde kaçacak delik arayacak kadar utangaçtım. Merhabaların arkasından sorular sorulacak, sorulan sorulara verdiğim cevaplar saçma kaçacak diye korkardım belki. Çünkü yanlış zamanlarda, yanlış laflar ederdim genelde. Varlığımın dışında, içtiğim sigaranın kokusundan rahatsız olurdu herkes. O yüzden uzun sure oturamazlardı benle aynı masada. Ben de ne zaman yalnız kalmak istesem bir sigara yakardım. Zaten uzun sure tahammül edilecek bir adam da değildim. Sessizdim ve çoğuna göre sinir bozucuydum. Sakince düşüncelerini çürütmeye çalıştığım insanlar vurdumduymaz bir havam olduğu için beni sevmez ama ne zaman kavgaya tutuşmak isteseler düşüncelerini toparlayıp, zırhlarını giyinip yanıma gelirlerdi. Bilirdim sevmezlerdi beni. Ben pek bir şey hissetmezdim onlara karşı. Yine de beni sevmelerini isterdim içten içe. Bunu kendime bile söyleyemezdim. Ama en çok sevsin isterdim beni. Güzel bir kadın mıydı yoksa ben mi onu böyle güzel görürdüm bilmiyorum. İnsan âşık olduğunda birine duyulan en yüce duygulara sahip olduğunu, bir insanın birini bu denli sevmesinin mümkün olmadığını düşünüyor. Dünya tarihinde var olan en büyük aşkı hissettiğini düşünüyor hep. Hangimiz en derin acıları yaşadı yarışı askta da ortaya çıkıyor. O kadın bütün yarışlardan, acılardan ve asklardan başka bir yerdeydi. Ya da ben onu oraya koymuştum. Aşkların, acıların reklamı yapılmazdı yıllarda. Ayıptı biraz da ulu orta yasamak. Çoğumuz kendi kösemizde, kendi dünyamızda yaşardık hayatı. Çünkü hayat yıllarda dışarıda değil içeride yaşanan bir şeydi. O kadın da benim içimde; kalbimde, ciğerlerimde, damarlarımda, damarlarımda dolasan kanda, hücrelerimde bile vardı. Öyle ki beni öldürseniz iki cinayet birden işlemiş olurdunuz. Ayni masada oturup saatlerce sohbet ederdik. O zamanlar kahve değil cay içerdik hepimiz. O masadaysa eğer ellerimin titrediği belli olmasın diye çayıma uzanmaya korkardım. Bardağım bu yüzden hiç boşalmaz, çayım hiç yenilenmezdi. İnsanlar da, hayat da hoyrattı bana karşı. Ama o… Öyle yumuşak öyle cıvıl cıvıldı ki… Demek ki insan değildi. Bu hayattan değildi. Sigara üstüne sigara yaksam bile gitmezdi yanımdan. Konuşmayı çok severdi. Sessizliğimi örterdi kelimeleri. Onun yanındayken sanki mutlu bir şarkı çalardı. Gidince de bir hüzün basardı. Bir gün masadan kalkıp başka bir adama gidecek diye çok korkardım. Yüzümü güldüren bir kadındı. O düzenbaz da yüzümü güldüren kadına aşıktı. Aslına bakarsanız çok düzgün bir adamdı ama ben ona hâlâ bütün negatif yakıştırmaları yapmaktan çok hoşlanıyorum. Evet sinir bozucu bir şekilde her acıdan benden daha iyiydi. Ama filmlerde olduğu gibi gerçek hayatta da güzel kadınlar güzel adamları seçerlerdi. Mutlu bir çiftin arkasında gözleri yaşlı bir kadın ya da bir adam hep yolu tek başına yürümek zorunda kalırdı. Benim hikâyem tam olarak böyle devam etmedi. O kadının peşini hiç bırakmadım. Benim dışımda, neredeyse çevremizdeki bütün adamlara aşık olup, gelip benim omuzlarımda ağlardı. Öyle gürültülü bir yaşamı vardı ki sessizliğimden sıkılmayıp, onda huzur bulan tek insandı. En çok düzenbaza aşık oldu. En çok onu unutamadı. Düzenbaz kanser olup ölünce iyice kahraman oldu. Arkadaşımdı. Bir yandan üzülürken, bir yandan acımı unutturan sevincimin azabını hep çektim. Mezarı başında hep teşekkür ettim ona gittiği için. Eğer gitmeseydin kadın benimle asla evlenmezdi dedim. Başka bir adama aşık olduğunu bilsem de güne kadınla başladığım için her sabah dünyanın en mutlu adamı oldum. Adini her şey gibi içimde sakladığım, sessizliğimde boğulmak yerine doğabilen kadın bir gün beni sevecek, geçmişini atıp kara kuyulara, hafızası yenilenmiş uyanacak. Yirmi sekiz yıldır bekliyorum bir yirmi sekiz yıl daha beklerim. İşim ne?! Bazı hikâyelerde kazananlar, kaybedenler birbirine karışıyor. Hangimiz başroldeyiz, hangimiz figüranız, bilemiyoruz. Kimimiz tutkulu bir yaşamın ortasında, kimimiz öylesine sıradan… Yine de her duyguyu daha önce hiç böylesi yaşanmamış gibi yasayabiliyoruz. İstediğine kavuşan bir insan gibi durduğum için tek mutlu benmişim gibi gözüksem de bizim hikâyemizde üç mutsuz insan , üç mutsuz son var… Benimki yirmi sekiz yıldır her gün tekrarlanıyor. Yine de her sabah yeni bir son olur diye umut etmeden kendimi alamıyorum. Çünkü ben bir anti-kahramanım. Budala olmaya hakkım var.",female
214,"Aydınları, sanatçıları, kendi gibi olmadıklarına inandıklarını ateşe veren bir zihniyet, bu zihniyetin gerçekleştirdiği saldırılarla adı katliamla anılan bir şehir ; yazarlara, şairlere, mezar olan bir otel ve tarihe geçen bir utanç günü: 2 temmuz 1993. Yobazlığın, cahilliğin Sivas, Türkiye ve insanlık tarihinde açtığı bir yara, bir kara leke: Sivas Katliamı. Pir Sultan Abdal şenlikleri için gittikleri Sivas’ta, kaldıkları Madımak Oteli önünde toplanan göstericiler tarafından tekbirler eşliğinde ateşe verilerek öldürülen 35 masum insan. Yobazlık, devlet ihmali, eyleme geçen cehalet, oyun içinde oyun... Bu utanç verici olayın üstünden neredeyse 19 yıl geçti. Yargılama sürecini biraz da olsa takip ettiyseniz tam bir fiyaskoya dönüştüğüne siz de şahit olmuşunuzdur. Birkaç ay önce de, dönemde Sivas Belediye Başkanı olan Temel Karamollaoğlu, Madımak olayları için ""Vicdanım rahat"" dedi. Ve ekledi « Cayır cayır yanarak ölmediler. Dumandan hayatlarını kaybettiler. » Çoğumuz bu yorumların üstüne yorum yapacak serinkanlılığı kendimizde bulamadık. Yıllar sonra bile olsa, bir ekran karşısında bile olsa bu katliamı izlerken, dinlerken acılara boğulan biz, olaylara şahit olduğu halde vicdanı rahat olabilen insanların sadece vicdansızlar olabileceğini düşünüyoruz. “Madımak oteli müze olsun” kampanyasıyla yıllardır süren mücadelenin sonunda otel bir müze yerine, bilim ve kültür merkezine dönüştürüldü. Katliamda 33 aydın, 2 otel görevlisi ve 2 gösterici yaşamını yitirmişti. Olaylarda ölenlerin isimleri oluşturulan Anı Köşesi’nde yer aldı. Ancak maalesef öldürmeye kalkanların isimleri, öldürülenlerle birlikte yerini aldı. Öldürmeye teşebbüs edenlerle, kurbanların isimlerini aynı yere yazmak, yakanlarla yakılanları bir tutmak, katliamcıya da saygı beklemektir. Müzeler sadece tarihsel, kültürel ve sanatsal zenginliklerinin sergilendiği yerler olmamalı. İnsanların futbol maçı gibi gördüğü, kazandığı için gururlandığı savaşların ayrıntılarını öğrendiği yerler gibi görülmemeli. Müzeler bazen, insanların içine düştükleri yanlışlıkları da anlatmalı. Anlatmalı ki unutulmasın. Unutulmasın ki tekrar edilmesin. Kimse kimseyi yakmasın, kimse yanmasın. Yeri gelince utanmayı da bilmeli. Çünkü kendi yarasını sarmaya çalışmayan bir ülkenin hep yarasına basılır. Derin yaralar da “zaman aşımıyla” asla tamamen kapanmaz. Üstünü örtmek istenilen olayların hep üstüne gidilir. Eğer biz unutmak istersek başkaları hatırlatır. Ve eğer ki biz unutursak Madımak hep alev alır, aydınlar hep yanar. O alevlerin dumanı gün gelir bütün bir ülkenin geleceğini boğar. Bugün 2 temmuz değil. Bugün 2 Temmuz’u unutmamamız gereken herhangi bir gün. Katliamı hatırlamamız, hatırlatmamız gereken diğer günler gibi bir gün.",female
215,"Sevilmek için susuz... Bazen biri olmanın bedeli tek kişilik değildir... Kızkardeşimin mutfağında kızım, kardeşim, oğlu Can bir aradaydık... Benim kariyer yolculuğumda, biri olma çabamda onların ödediği bedeli düşünmek içimi acıttı. Kızımın annesinden, kızkardeşimin ablasından ve bazen kendi özgürlüklerinden ödün vermek zorunda kaldıkları anları düşündüm... Uzun süren mutsuzluklarım, öncelikli çalışma saatlerim, artık çabuk çöken sağlığım, uykusuzluklarım ve sonra bitmeyen uykularım... Ne kadar sabırlılar... Nasıl öderim haklarını nasıl? *** Yazı yazmak, oyunculuk yapmak, resim ya da heykel yapmak çok sancılı işlerdir... Çok sık söz ediyorum... Sağlıklı ruhların işi değil... Başlangıçta her şey yolunda gibi görünse de bir süre sonra bir arızaya uğramak kaçınılmaz sondur bu işlerde... Geçen akşam birkaç arkadaşımla sinemada Marliyn’le Bir hafta isimli fimi izledim. Birkaç ay önce de hayatını okumuştum. Michelle Williams’ın canlandırdığı Marliyn kimileri için “Uyuyan Prens” isimli filminin çekimlerindeki gibi sete geç kalan, kendine güvensiz, sorunlu, ilaç ve alkol bağımlısı, isanlara hayatı zindan eden yüzeysel biri gibi görünebilir... Ama senaryo kadar yalın ve kıvrımsız bir gerçeği anlatıyor ki: “Hepsi Marliyn Monroe’yu istiyor sonra benimle karşılaşınca kaçıyorlar” cümlesindeki çaresiz ve Marliyn olmanın ihtişamına hapsolmuş bir kırılgan kadın aslında... Bütün yetenekli,şahane, bütün dünyanın hayran olduğu genç kadınların bir otel odasında uyku ilaçları ve alkol nedeniyle üstelik yalnız ölmesinin nedeni bu işte! Sadece sevilmek istiyorlar oysa. Sadece güvenmek istiyorlar! Bir kişiye! Olduğu gibi sevebilecek, hatasıyla, yanlışıyla kabullenebilecek bir kişiye... Bütün bu kadınlar sevilmek için yanarak, susuzluk içinde ölüyorlar aslında... *** Ahmet Altan birkaç gün önce şöyle bir şey yazdı... Ah, bazen nasıl da güzel bizden önce yazıyor, bizden önce şahane yaşayıp, damıtanlar: “(...) Bizi sevecek, bizi içimizdeki yansımanın, görmek istediğimiz tabloya uygun olduğuna inandıracak birine ihtiyaç duyarız. Beğenmeleri yetmez, bizi ikna etmeleri, sevmeleri gerekir. Kendi gerçeğini bilen, gören, hisseden ve bu gerçekten kurtulmak isteyen insanoğlunun tek tedavisi, başkasının kendisine duyacağı sevgidir. Dünyadaki bütün insanlar arasından bir tanesini seçeriz, bizi, bizim çırpıntılı ve değişken bir gölge değil, iyi boyanmış, güzel ve çekici bir tablo olduğumuza inandırması için. O insanı nasıl seçtiğimizi bilmiyorum. Kimin ‘o insan’ olması gerektiğine nasıl karar verdiğimiz, en azından benim için bir meçhul. (...) İşte zaman dram başlıyor. Bizi ‘birleştirmesini, teke indirmesini, kuşkularımızı gidermesini’ istediğimiz insan bizi sevmediğinde, kendi içimizdeki sürekli değişen görüntülerden yapıp dışarı yansıttığımız parlak tablo paramparça olur, içimizde kıpırdanıp duran çalkantılı görüntünün gölgeleri artar, bizi endişelere sevkeden karanlıkları çoğalır, kendimizle ilgili kuşkular büyük bir salgın gibi her hücremizi esir alır ve bütün ruhumuz sürekli sancıyan büyük bir yaraya dönüşür.(...) O zaman, kendi üstümüze kapanıp, bir hayvan gibi yaramızı yalayarak kendimizi iyileştirmeye uğraşırız. Ya da... Yaralı bir hayvan gibi saldırırız, kendi gücümüzü kendimize, bizi sevmeyeni cezalandırarak göstermek isteriz.(...)” *** Sevilmek için boynu bükük olanlar, sevilmediklerini anladıklarında cezalandırmaya kendilerinden başlarlar... Uyuyarak... Marliyn Monroe bir avuç ilaç almış yatağında uyuyor... Uyandıramıyorlar... Üçüncü kocası yazar Arthur Miller son derece alçakça günlüğüne Marliyn hakkında yazılar yazmış ve Marliyn’i İngiltere’de bırakıp Amerika’ya gitmiş. (Filmde yanlış anlaşıldığını söylüyor ama kitapta yazılanlara bakılırsa bence Marliyn, Arthur Miller’dan çok daha yürekli.) Marliyn’i uyandırabilmek için kapıları yumrukluyorlar... Oysa uykuya kaçmış... Sığınmış. *** Hiç yaşadınız mı? Bazen sadece uyumak istersiniz. Siz günlerce, günlerce uyurken başınızda size hakikaten seven birileri muhakkak endişeyle saçınızı okşayıp yaşatmak için bir şeyler yedirmeye çalışır. Aslında onlar da bilirler, sadece uyumak iyi gelecektir. Uyumak... Uyku saklanmadır aslında. Herkesin eğlendiği, kahkahalar attığı bir doğum günü kutlaması, ödül töreni, gala, akşam yemeği, acı verici bir sınav gibidir bazen. Bir tuvalete kapanıp çıkmak istemezsiniz. Kapıların, fayansların, insanların yedikleri yemeklerin, birbirlerine söyledikleri kelimelerin anlamı nedir? Korku büyür. O kadar büyür ki bedenden dışarı çıkmaya çabalar... Önce büyük ter damlaları halinde. Sonra mideden çıkmak ister. Sonra bağırsaktan çıkmak ister... Sonra gırtlaktan çığlık olarak çıkmak ister... O anda kim kurtarabilir ki? Sadece uyku? Korkuya onlarca isim verilebilir... Ama nedeni tektir... *** Marliyn Monroe gibi efsanelerin sıradan bir kadınından farkının olmadığı tek nokta budur bence... Ya da bir erkeği bir kadından ayırmayan... Altmış yaşındakiyle on altısındakini buluşturan... Beni beyazperdede izlediğim Marliyn isimli kadınla ve sabah gazetede okuduğum Ahmet Altan’la birleştiren cümle: “Kendi gerçeğini bilen,gören, hisseden ve bu gerçekten kurtulmak isteyen insanoğlunun tek tedavisi,başkasının kendisine duyacağı sevgidir.”",female
216,"Kıbrıs’ın güneyinde yaşamaya yeni başladığım günlerde, gazetelerde bir Rum gazetecinin KKTC’nin kuruluş yıldönümünde yapılan gösterilerle dalga geçen bir yazısını okumuştum. Gösterileri izlemek için sınıra gidiyor ki ne görsün. Gençler, çimlere yayılmış piknik yapıyorlar... Geçtiğimiz hafta KKTC’nin 25. kuruluş yıldönümü idi. 15 Kasım, Cumartesi’ne geliyordu. KKTC’nin kuruluş yıldönümlerinde Kuzey’de resmigeçitler olur; akşam havai fişekler patlatılır; Rum gençler ise sınırda gösteri yaparlar. Biraz da dersleri asmak için bahanedir bu. Gösteriye giden gitmeyen sınıfa gelmez. Biz hocalar, bunu biliriz ve dersimiz gösteri saatindeyse boşuna üniversiteye gitmeyiz. Bu yıl nedense sınır gösterisi bir gün önce yapıldı. Ertesi gün tatil ya! Tam bir Kıbrıs sorunu parodisi! Aslında, Kıbrıs Cumhuriyeti’nin ilanının kutlandığı 1 Ekim tarihi de anlaşmanın imzalandığı gün değildir. Gerçek tarih, 16 Ağustos. Okullar Ağustos’ta tatil. Nasıl resmigeçit yapılacak? Ayrıca, Ağustos çok sıcak; hadi bunu Ekim’e alalım demişler. Kıbrıs’ın güneyinde yaşamaya yeni başladığım günlerde, gazetelerde bir Rum gazetecinin KKTC’nin kuruluş yıldönümünde yapılan gösterilerle dalga geçen bir yazısını okumuştum.Gösterileri izlemek için sınıra gidiyor ki ne görsün. Gençler, çimlere yayılmış piknik yapıyorlar. Mangal filan yakmışlar kebap pişiriyorlar. Nasılsa derslere katılma zorunluluğu yok. Akşama bazı anne babalara polisten telefon geliyor. “Çocuklarınız hastanede acele gelin diye” Sınırda çatışma çıktığını ve çocuklarının yaralandığını düşünen aileler telaş içinde hastaneye koşuyorlar. Meğerse çocuklar içki komasına girmiş. Üzüntüden kendini içkiye vurmak da denebilir buna! Kuşkusuz ki her zaman böyle olmuyordur. Bu parodiyi yazan gazeteci biraz da süregelen Kıbrıs sorununun aslında nasıl kanıksanmış ve yabancılaştırıcı bir hale geldiğini anlatmak istemiştir. Geçen yıl, bana Kıbrıs’taki milliyetçi, faşist çevrelerden gelen saldırıların bir nedeni de KKTC konusunda yazığım Kalbi Kırık Türk Cumhuriyeti başlıklı yazıydı. Aslında garip bir biçimde yazının yayınlamasından sonra gelen bazı mesajlarda milliyetçi oldukları belli olan bazı okurlar beni kutluyorlardı. Doğrusu ben de kendimden kuşkuya düşmüştüm. Yazıyı bir KKTC güzellemesi olarak algılayanlar bile olmuş. Yazıda değinilen olumsuzluklar da şu anda KKTC’nin yönetiminde olan “vatan hainlerinin” ve de kötü Rumların vebali olabilir diye düşünmüşlerdir. Yazıda “KKTC’nin bir diğer adı Şükran’dır; soyadı ise Denktaş” demiştim. Aslında KKTC’nin mimarlarından İlter Türkmen de KKTC için “benim kızımdır” demişti. Şükran’ın babası İlker beye, Annan planı sırasında kurulacak yeni ortaklık devletini savunması üzerine “Hani KKTC kızınızdı?” diye sorulunca da “Kızım artık büyüdü evlenmesi gerek” diye cevap vermişti. Denktaş’ın taksimci hayallerinin bir ürünü olarak, tam da Türkiye’de hükümet değişikliği sırasında yaşanan kargaşadan yararlanılarak 1983’te derin devlet taktikleri içinde biraz da Türkiye hükümetine rağmen kurulan KKTC bir yönüyle Denktaş’ın iktidarda kalması için çevrilmiş bir dolaptı. Daha önce kurulan Kıbrıs Türk Federe Devleti anayasasında bir kişinin Cumhurbaşkanlığı sadece iki dönemle sınırlandığından ve yaklaşan seçimlerde anayasaya göre Denktaş aday olamayacağından böyle bir numaraya gidilmişti. İç politika açısından anlamı buydu ve muhalifleri bertaraf etmenin bir yoluydu. Sonra sıra tanınmaya geldi. Kıbrıs sorunu gibi gına getirmiş bir konuda çok politik olmaya başlayan bu yazıyı tanınma konusunda iki anekdotla bitirmek istiyorum. Birincisi, bir film senaryosu adeta… Sanırım 1999 Ekimiydi. Bir gün güneydeki evimin telefonu çaldı. Telefonun öbür ucunda 1978’den beri görmediğim, Türkiye’de öğrenim gören Kıbrıslı öğrencilerin derneği olan KÖGEF’ten tanıdığım eski bir arkadaşım vardı. Bana kendini anımsattı. Evlenip İtalya’ya yerleşmişti. Yıllardır orada yaşıyordu ve hiç Kıbrıs’a gelmemişti. Bana yemeğe geldi ve hikâyesini anlattı. Bir nedenden ötürü İtalya’dan sınır dışı edilmiş ve Kıbrıs pasaportu taşıdığı için uçağa bindirilip Larnaka’ya gönderilmişti. Uçakta Cyprus Weekly gazetesini okurken benimle ilgili bir haber görüp Güney’de yaşadığımı öğrenmiş ve inişte bulduğu avukat aracılığıyla telefonuma ulaşmıştı. Bazı tanıdıklarımı arayıp ona yardımcı olmaya çalıştım. Onca yıldır Kıbrıs’a gelmemesi bir yana, Kıbrıs’la ilgili fazla bir haber de almamıştı. İtalyan gazetelerindeki bazı küçük haberler dışında… Televizyon izlerken söyledikleri beni güldürüyordu. Mehmet Ali Talat bizim dernek başkanımızdı ve sıralar rejim tarafından lanetlenmiş kişilerdik. O günlerde, Mehmet Ali, sanırım henüz Eğitim Bakanıydı. Onu televizyonda Eğitim Bakanı olarak görünce aklı gitmişti: “Vay bizim Mehmet Ali bakan mı olmuş?” diye. Ama en çok güldüğüm sınıra gidip geldiği gün söyledikleriydi. “Sınırda Cezayir bayrağı gibi bir bayrak gördüm; ne ola?” diye sormuştu. Biraz garip bir hikâye... Öyle bir Amerikan filmi vardı galiba. Adam 20 yıl sonra uyanıp gelir ve dünya değişmiştir. Diğer anekdot ise KKTC’nin tanınma meselesi ile ilgili. Denktaş ve Kleridis çocukluk arkadaşıdırlar. İki ihtiyar olarak bir gün parkta buluşurlar. Denktaş der ki: “Glafkos, hatırlıyor musun küçükken de bu parka gelirdik ve bir oyun oynardık. Ben senin gözlerini kapatırdım ve sen benim kim olduğumu bilirdin. Yine oynayalım mı?” Kleridis “ Oynayalım” der ve Denktaş arkadan Kleridis’in gözlerini kapatır. Kleridis:” Sen Rauf’sun” der. Denktaş bir çığlık atarak havaya fırlar. “Sonunda beni tanıdın. Sonunda beni tanıdın işte!” Yazıyı bir İngiliz yazarın söylediği sözlerle bitirmek istiyorum. Tam hatırlamasam da şöyleydi: “Kıbrıslılar büyük bir dünya gücü olamayacaklarını biliyorlardı. O yüzden dünyanın başına büyük bir bela oldular.” Bu da şey değil doğrusu!",female
217,"CHP’nin şubat ortalarında, bir gurup ekonomi yazarına açıklamayla kamuoyuna duyurduğu “Aile Sigortası” başlıklı önerisi, ve televizyon programlarında epeyce yankı buldu. Tabii, insan, önce neden kısıtlı bir gurup ekonomi yazarına açıklamakla başlandığını merak etmiyor değil. Bu konuyla ilgililer desek; aynı konuyla ilgili daha birçok ekonomi, sosyal politika, sosyal güvenlik konusunda yazanı bulabiliriz. Onlar, bilinen ve kamuoyuna duyurmakta daha etkin yazarlar desek, burada da oldukça elitist bir tavır çıkar ki, bence CHP’nin bu dönem en çok kaçınması gereken tavırlardan biri bu. Yok, bazı kaygılar ve eleştirilerle karşılaşmak istemiyorlar da, bildik-tanıdık gazetecilerle kendilerini sınırlıyorlarsa, bu daha da kötü. Erdoğan’ı eleştiriye tahammülsüzlükle suçlayan bir Parti, ki, doğru bir tespit- aynı tavırdan kaçınamıyor demektir. Eleştiriye tahammülden söz edebilmek için, önce dinleme ve anlama ilişkisinin ortaya çıkması gerekmiyor mu? Beni niye ilgilendiriyor? Alındım, kıskandım mı? Keyifleri bilir de, geç! İyi de, “demokratik sol” bir siyasetin yükselmesini isteyen biri olarak bunlar beni ilgilendirmezse, kimi ilgilendirecek! Lafzi anlamda değil, içerik ve hedefler gibi, politik uygulamalarla da bu anlayışı yansıtan, demokrasi, adalet ve eşitliğe yönelik duyarlılığını programı ve politikalarıyla olduğu kadar, siyaset yapma anlayışıyla da ortaya koyan bir sola ihtiyaç olduğunu düşünürken, -bu tavırlar CHP’den beklenmese de- “dur, hele” demek gerekmiyor mu? BirGün’de yazdığım yazılarda ve katıldığım toplantılarda hem genel olarak sola hem de CHP’ye yönelik eleştirel bir bakışım olduğunu koymaktan çekinmediğim biliniyor; ancak yaptığım eleştirilerin isimler değil, dikkate alınmasını umduğum bazı fikirler çevresinde olmasına da dikkat ediyorum. Bunların bir işe yarayacağı konusunda umutlu olduğumdan da değil; yine yazmaya devam etmem de, bu “dur, hele” demenin bir tezahürü. Bir kere, siyaset yapan bu koca “Ademler ve tabii Ademlerin peşine takılan Havvalar, dünyanın ve toplumun kıvrandığını nasıl görmüyorlar diye şaşkınlık duyuyorum; yazmam gerek. İkincisi de, doğrudan söylersem, “devrimi” beklemek yerine, devrimci yaklaşımların sol söyleme, partileşmeye, siyaset yapmaya, politikaları değiştirmeye yansımasını istiyorum; yazmam gerek. Eleştirmem de, varsın ütopik olsun diyerek siyasetten ve siyasetçiden beklediklerimi yazmam da bundan. Nuray Mert sağ olsun, asıl endişelenmemiz gerekenlerin “tasasız demokratlar” olduğunu çok iyi ortaya koydu. Ben de, sol düşünce ve siyasete bu kadar ihtiyaç duyan bir dünya ve toplumda “tasalı bir demokrat” ve sol, feminist, hümanist, ekolojik kaygıları olan biri olarak kaygılarımı anlatmaya çalışıyorum. Şimdi CHP’nin Aile Sigortası’yla ilgili önerisine gelirsem, öncelikle, aile yardımını ve asgari gelir hakkını, bu kadar yoksulun ve işsizin olduğu, bu kadar acı insan manzaralarının yaşandığı bir toplumda sosyal devlet ve sosyal adalet anlayışı açısından ilkesel anlamda doğru bulduğumu söylemeliyim. CHP’nin hazırladığı Kitapçık, bilinen acıklı manzarayı ortaya koyuyor: Hesaplamalara göre değiştiğine dayalı olarak rakamlar oynak; yine de 10-17 milyon insanın yoksul, 3-5 milyon insanin işsiz, 5 milyona insanın yaşlı, 8-9 milyonun engelli olduğu, sosyal güvenlik sisteminin herkesi kapsamadığı, dağınık bir sosyal yardım sisteminin uygulamayı zorlaştırdığı, yapılan yardımların hak olmayıp keyfi bir nitelik taşıdığı bir ülkede, sosyal yardım ve hizmetleri, hem vatandaşlık hakkına bağlamak hem Aile Sigortası Kurumu gibi bir çatı altında birleştirmek olumlu bir adım. Bunun sivil ve siyasal vatandaşlıktan, Marshall’ın önerdiği gibi sosyal vatandaşlığa doğru bir adım olarak görülebileceğini de düşünüyorum. Uygulamayla ilgili bir ayrıntıya girmeyeceğim; çünkü önerinin anlamını tartışmak istiyorum. Bu nedenle Aile Sigortası’yla ilgili AKP’den gelen eleştiriler ve basında çıkan yazılarda, yok hesaplamaların yanlışlığı ve bütçeye binecek yükün büyüklüğü, yok bu ödemeler yapılırken asgari ücret alanlara ne deneceği, yok bunun insanları işgücüne katılmaktan alıkoyacağı gibi tartışmalar bana bir şey ifade etmiyor. Açık olan şu ki, Aile Sigortası farklı koşullarda farklı ödemeler öngörüyor, yani ailenin durumuna göre değişen bir destek söz konusu ve buna göre finansal kaynağı açısından hesaplamalarda bir yanlışlık yok. Ancak hepsi bu mu? İlk olarak, nüfusun yarısının geçim sıkıntısı çektiği, tarım dışında çalışanların en yüzde 30’unun kayıt dışı çalıştığı, ücretli çalışanlar içinde 5-6 milyonun asgari ücret civarında bir ücret aldığı bir ülkeden söz ediyoruz. Yani yapılan yoksulluk araştırmalarında yoksul görünmeyen birçok ailenin,- geçim sıkıntısı da bunu gösteriyor- aslında yoksul olduğunu kabul etmek durumundayız. Bu durumda, aileye yapılan ve ailenin toplam gelirinin birey bazında yoksulluk eşiğinin altında olmasına bağlanan desteklerin fazla bir anlamı olacağını düşünemiyorum. Tabii, 50 liralık bir ödemeye ihtiyaç duyan ve bunu almaya koşan insanların olduğu bir ülkede, ailenin durumuna göre verilecek 100- 200 liranın bir anlamı olmayacağını söylemek pek doğru görünmüyor; ama öyle. İkincisi, aile yardımını Ahmet İnsel’in yaptığı gibi asgari gelir hakkına bağlamak da bana zor geliyor. İnsel de bilir ki, asgari gelir hakkı olabilmesi için, bu gelirin ailenin koşullarına göre değişecek, ancak en azından asgari ihtiyaçlarını karşılayacak bir düzeyin esas alınması gerekir; temel gelirden (basic income) söz edildiğinde ise, bireysel bazda ve her birey için belirli bir yaşam düzeyini sağlayacak çok daha cömert bir uygulama gündeme gelir. Önerilen Aile Sigortası’nda asgari gelir gibi bir ifade yok, olmaması da doğru; çünkü yalnızca bazı koşullarda ve çok küçük katkılardan söz edilmekte. Bu koşullarda bile, öncelikle kaynağın nereden bulunacağı tartışmalarının gündeme geldiğine bakarsak, finansman sıkıntısının CHP’yi oldukça “yoksul” bir öneri getirmeye zorladığını da düşünebiliriz. Üçüncüsü, yoksulluğu azaltmak yerine devam ettirmekten başka bir şey getirmeyen bir önerinin içerdiği tehlikeler de var. Bunu gidermek adına finansman sıkıntısını çözecek anlamlı bir yol gösterilebilirdi. Örneğin bütçenin fakirliği ve harcamaların kısıtlılığına yol açan temel sorun vergi gelirlerinin yetersizliği. Bu nedenle, gelir ve kurumlar vergisi gibi doğrudan vergilerin ne kadar arttırılacağı, vergi kaçağının önlenmesi açısından neler yapılacağı gibi hesaplamalara gidilseydi, hem çok daha gerçekçi bir kaynaktan söz edilmiş hem de sosyal devlete ve sosyal adalete çok daha yakışan bir fikir ortaya konmuş olurdu. Bir örnek, bırakınız İsveç gibi sosyal devlet anlayışıyla farklılaşmış bir ülkeyi (GSMH’nın yarısı vergi geliri olarak devlete aktarılıyor), liberal anlayışıyla öne çıkan ABD’de bile vergi gelirinin % 43’ünün gelir ve kurumlar vergisinden oluştuğunu görüyoruz. Bizde ise doğrudan vergiler % 23 dolayında kalırken, tüketim üzerinden alınan dolaylı vergiler % 60’ bulmuş durumda. Hani her alanda ABD’yi örnek gösterenlere, CHP, en azından bunu hatırlatmış ve burada yapılması gereken değişikliklerden söz etmiş olsaydı, önerinin inanılırlığı da, getireceği yararlar da farklı olurdu. Dördüncüsü, Aile Sigortası, ancak en başta istihdam artışını sağlamaya yönelik önlemlerle anlam kazanabilir. Çünkü yoksulluğun yardımlarla sürdürülmesi değil, azaltılması amaç olmak durumun dadır. Bu nedenle de, istihdam artışı sağlanmasından başka bir yol düşünülemez. Bugün benim gibi sosyal sorunlarla uğraşanların AKP iktidarına yönelik eleştirilerinin başında, sosyal politikaların sosyal eşitliği sağlamaya yönelik asıl amacının görmezlikten gelinerek devlete bağımlılığı ve yoksulluk kültürünü kalıcı hale getiren anlayış gelmektedir. Liberal anlayışa özgü bu yaklaşımın Aile Sigortası’nda da ortaya çıkmaması için, yoksulluğu azaltacak önlemlerin çok daha önemli ve somut politikalarla gündeme gelmesi beklenir. Örneğin, en başta kamu istihdamının artırılması, taşeronla çalışmanın sınırlanması, ya da buralarda çalışanlar için de aynı hakların güvence altına alınması ve en azından belirli büyüklükteki işletmelerde çalışma saatlerinin azaltılması gibi önlemleri düşünmek, sosyal devlet ve sosyal adalet ciddiye alınacaksa kaçınılmaz görünmekte. İnsel, asgari gelir hakkıyla ilgili yazsısını, “tartışmaya var mısınız?” diye bitiriyor; haklı, tartışmak gerek. Ben de “kapalı devrelerinin” dışına çıkmamayı yeğleyen herkese aynı çağrıyı yapıyorum. Tartışmaya var mısınız?",female
218,"Hem daha hayali hem de daha gerçeğe dair bir yanı vardır yaz aylarının. Çocuklukta, uzun, bunaltıcı Lefkoşa yazları anımsıyorum. Hayatın ağır ağır, derin bir kederle akarken akşam serinliğiyle birden ışıldadığı yasemin kokan yazlardı bunlar. Mutsuz ailelerde okul, çocukların kaçıp saklandığı, nefes alabildiği bir yerdir. En azından farklı bir mekân, farklı insanlar demektir. Bir başka mutsuzluk alanı olması da mümkünüdür kuşkusuz. Ama yazın aileden kaçış yoktur. Onun topluca yaşanan sorunları, toplu nefes alışları içinde geçip gider zaman. Verili düşüncenin sunduğu bazı aile güzellemeleri bana komik gelir. Aile her zaman güven duyulan, sıcak bir yuva değildir. Çocuklukta bir sokak çocuğu olmayı hayal ederdim. Kemalettin Tuğcu romanlarındaki çocuklara, Türk filmlerinin Ayşecik ve Sezercik'ine özenirdim. Sürprizlere açık bağımsız hayatları vardı bu çocukların. Kendi başlarınaydılar. Gerçi acılar çekmekteydiler ama oldukça romantik acılardı bunlar. Birde tıpkı içinde yaşadığım Kıbrıslı Türk toplumunun günlerdeki hali gibi herkesin onaylayıp sempati duyacağı acıklı bir hikâyeye sahip olmak cazip gelirdi bana. Toplum zaten hikâyesini anlatıp kendine acındırmayı bir kimlik olarak benimsemişti. Ama aile içindeki adaletsizlik ve zulüm başkalarıyla paylaşılmayacak bir şeydir. Aile, içerde yaşadıklarını dışarıya yansıtmaz. Sefil, perperişan, kavgalı gürültülü evlerden güzel kıyafetlerle, gülücüklerle çıkılır elin günün karşısına. Bazı arkadaşlarla ailelerimize dair anlatılar paylaştığımızda kederli bir gülümseme oluşur yüzümüzde. Başka ailelere dair sırları öğreninceye dek dünyanın en tuhaf ailesi sanmışızdır kendimizinkini. Yaz, biraraya getirir aile fertlerini. Okul tatilindeki çocuklar evdedir, başka bir ülke ya da şehirde üniversitede okumakta olan bile dönmüştür. Hayatın temposu düşmüştür. Tatil nedeniyle yolculuklara çıkılır ya da başka şehirler, başka ülkelerden gelen konuklar ağırlanır. Yazın teni ve ruhu kışkırtan bir esintisi vardır. Kış odalara, yaz geniş ufuklara dairdir sanki. Uçucu aşklar, tutkular içindir. Sürprizli karşılaşmalar, farklı olasılıklar zamanıdır. Ama bir rüya görmeye benzer yaz dokunmaları. Seyahatlerde yolunun kesiştiği pek çok insanla uzaklara düşersin sonra. Yaz biter ve gerçek hayata dönülür birgün. Yaz çiçekleri solar gider. Bazen de bir burukluk kalır yazdan geriye... Bazı anlar vardır hayatta; bir şeye çok yakın olduğun, uzansan tutabileceğin... Ama kayıp giderler elinden. Hayat sönük de olsa bir işaret çakmıştır sana. Uzaklarda bir ışık belirmiştir. Cesaret edip ona doğru yürüsen belki bir hayal sarayı seni beklemektedir. Ama yürümezsin nedense. Ürkersin... İşte, daha çok yaza aittir böylesi anlar. Yolunun kesiştiği, sana coşku veren insanlar; geçici özel buluşmalar... Yaz, hayaller zamanıdır. Gergin ve kederli iş ortamlarından, sorumluluklardan uzaklaşılan anlar barındırır içinde. Yaz, mutluluğun yolunu gösterir bazen. Mutluluk, emekle, çabayla ulaşılacak birşeydi. Bazen bunu bilirsin ve yine de kolunu kıpırdatmazsın. Belki de kendini cezalandırmaya yönelimlisindir. Geçmişe dair suçlulukların mutluluğu hak etmediğini söylemektedir sana. Kim bilir, sevinçlerin birgün acıyla sona erebileceğinin bilgisidir seni alıkoyan. Hayattan bir yaz daha eksilmesi bir yıl daha eksilmesine eşdeğer sayılır bir bakıma. Yaz, uzun, sürprizli ve belirleyicidir çoğu zaman. Sonra yaz geçer. Geriye biriktirilmiş onca anı kalır. Belki paylaşılacak bazı fotoğraflar. Ama belki de en önemlisi bellek albümündeki çekmediğimiz fotoğraflardır. Başka bir anlatılaya dönüşebilecek, elimizden uçup gitmiş anlara dair fotoğraflar. Bir de olası başka fotoğrafların buruk hayali. Belki de bütün bir yazdan kalbimizle gördüğümüz tek bir fotoğraf tek bir gülümseyiş kalmıştır. İçimizi acıtan ve bize albümün kapağını kederle kapattıran bir fotoğraf. Yaz akıp gidiyor işte. İnsanın içine kıpırtılar, tene ve ruha kışkırtıcı fısıltılar bırakarak. Yıldızlı bir gökyüzü altında hayatın nasıl da farklı olabileceğini duyumsatarak geçip gidiyor yaz.",female
219,"Bir gün inatçı, kindar, şişman adam ile kibirli, kindar, uzun burunlu adam gitti ve yerine kardeşlikten söz eden iki adam geldi. Birisi diğerine dedi ki: Yoldaş, ya birleştireceğiz ya böleceğiz... Yeniyetme bir toplum bu… Büyümeyi becermemiş. İlk gençlikteki çaresizlik duygusu ve bunun getirdiği saçmalama ve isyan biraz da kendini başkaları tarafından sunulmuş bir hayata mahkûm hissetmekten gelir. Bir yandan oluşmakta olan bir kimlik, kendini ifade etme isteği, bir yandan da başkalarının denetiminde bir hayat söz konusudur. Aileler korkunçtur buradan bakılınca. Yaşanılan daha geniş toplumsal birimler de öyle... Mahalle, köy, şehir... Bunların hepsi kendi sesini ve özlemini dünyaya katmak isteyen bir genç için korkunç görünebilir. Okul, çoğu zaman kışladan farklı değildir. Sonuçta aynı mantıkla yönetilir. Acılar içinde geçer çoğu ilk gençlik. Her iki cins için de bilumum azaplar ve eziyetlerle doludur. İşte, Kıbrıslı Türk olmak hep ilk gençlik çağında olmak, bir türlü büyüyememek, kendi ayaklarının üzerinde durup kendi kararlarını verememek gibi gelir bana. Adalarda, hele küçük olanlarında ise başka bir kıstırılmışlık duygusu vardır. Adadaki birey hep uzaklara gitme özlemi duyar. Şu ünlü, ıssız adada kalan adam karikatürlerindeki gibi geçecek geminin yolunu gözler. Ve Kıbrıs diye bir ada mevcuttur bu âlemde. İnsanların yurduna yurdum, evine evim diyemediği bir toprak parçası... İkiye bölünmüş, yolunu yordamını şaşırmış bir yersizyurtsuzluk mekânı. Ada’nın kuzeyinde yaşayan çoğu genç bir gün içinde büyüdükleri evlerin gerçek sahiplerini görünce şaşırmışlardır. Altı yıl önce sınır kapılarının açılmasıyla evlerini ziyarete gelen Rumlar bir acı gerçeği yeniden hatırlatmıştır kendi mağduriyetinin bir başkasının evinde yaşamak için hak oluşturduğunu düşünenlere. Kimi aileler “Bizim evin Rumu nerede kaldı?” diye yol gözlerken kimileri de tedirgin bir bekleyiş yaşamışlardır. Halk zekâsı ve yüreği kendi çözümlerini bulabilmiş; nice Kıbrıslı, ortak kader ve mutsuzluk için birbirinin omzunda ağlayabilmiş; “Kim isterdi böyle olmasını. Herkes kendi evinde kalmak istemez miydi?” cümlesini paylaşmıştı. Üzgünüz Kıbrıs halkı, ama sizin de payınıza düşen bu. İçine doğduğunuz ülke burası. Birbirini tanımayan iki devletin hüküm sürdüğü ve her birinin diğerinin yurttaşlarına kendini dayatmaya çalıştığı uzun yılların sıfır iletişim mekânı… Burası Kıbrıs, aslanlar gibi beş ordunun beklediği, dikenli tellerin ve silahların ülkesi. Burası kardeş cinayetlerinin, ölüm çukurlarının, göçmenlikler ve sürgünlerin ülkesi. Çocuktuk ve haberleri söylerdi radyolar, televizyonlar. Hep kavgadan söz ederlerdi. Hep bizim taraf haklıydı ve kesinlikle haksızdı öteki taraf. Radyolar ve televizyonlar yıllar boyunca birinin diğerine yaptığı kötülükleri anlatır ve ötekilerin ne kadar güvenilmez ve kalleş olduğunu haykırırdı. Ülke bir savaş arenasıydı ve vahşi dövüşün izleyicileri radyo ve televizyonlarının başındaydılar. Bir gün inatçı, kindar, şişman adam ile kibirli, kindar, uzun burunlu adam gitti ve yerine kardeşlikten söz eden iki adam geldi. Birisi diğerine dedi ki: “Yoldaş, ya birleştireceğiz ya böleceğiz.” Birlikte güler yüzlü fotoğraflar çektirdiler. Umutlandık. Bu düğümü çözerse bunlar çözer diye düşündü çoğumuz. Belki de umuda ihtiyacımız vardı, yüzden böyle bir teselli yarattık kendimize. Gözlerimizi çevirdik görüştükleri masaya... Bekledik. Çoğu zaman onların kavgalarını, inatlaşmalarını izledik. Onlara günah bulmamak için ayaklarına dolanan engellerden, birinin sömürge valiliğinden ve apoletli bekçilerinden, ötekinin milliyetçi koalisyon ortaklarından filan dem vurduk. Masada oturan iki kavgalı erkek çocuğunu, onların yetiştiği kavga okulunu görmezden geldik. Sandık ki, iki erkek çocuk gökten zembille inmişlerdi ve içlerindeki büyük barış özlemiyle mucizeyi gerçekleştireceklerdi. Oysa masa masaydı. Adı barış sofrası filan değildi. Bunca yılın görüşürken görüşmeme geleneği, taktik savaşları oradaydı. Oysa diplomasi diplomasiydi ve bunca yıllık çerçeveler içinde kıvranmaktaydı. Paradigma dersen düpedüz aynı paradigmaydı ve aşılmaya çalışıldığı anda kıskıvrak yakalıyordu. Bugüne kadar barışın ne Türkçe ne de Rumca konuştuğu görülmemişti. Türkçe de Rumca da kavganın ve uzlaşmazlığın diliydi. Barış yabancı bir dildi.",female
220,"Ne zaman ortaokuldaki halimi düşünsem, aklıma hep beden eğitimi dersleri geliyor. Herkes bahçede zıplayıp hoplarken kenarda durduğumu ve elime bir ağaç dalı alıp toprağa bir şeyler çiziktirerek utancımı saklamaya gayret ettiğimi hatırlıyorum. Aslında iki kişiydik. Parasız yatılı ve ben. Onun spor kıyafetleri yoktu. Bense, kadar beceriksizdim ki, spor lafını duyar duymaz karın ağrılarıyla kıvranmaya başlıyordum. Sonuçta biz iki kız, beden eğitimi derslerinde cezalı gibi bir köşede duruyorduk. Üç beş hafta öyle durduktan sonra arkadaş olmaya karar verdik. Okuldaki ilk arkadaşım oldu. Aynı sırada oturduk. El ele dolaştık. Birlikte tuvalete gittik. Kitaplarımızı ve öğle yemeğimizi paylaştık. Bir cuma ben eve giderken, kapıya oturup ağladı. Beni almaya gelmiş olan annem bu duruma dayanamayıp biraz daha kalmama izin verdi. Bir sonraki cuma ise ne yapıp edip bize evci çıkmasını sağladık. Tuncelili’ydi. Belirgin bir aksanı ve bembeyaz dişleriyle harika bir gülümsemesi vardı. Bir gün birlikte ders çalışır ve bir yandan da yumurtalı ekmeklerimizi yerken, bana abilerinin hepsinin hapiste olduğunu söyledi. O zamanlar yutarcasına okuduğum macera romanlarının etkisiyle fazlaca gelişmiş hayal gücüm derhal devreye girdi. Ona yeterince iyi bir plan yaparsak ağabeylerini kurtarabileceğimizi söyledim. Bana inandı. Çünkü ben de kendime inanıyordum. Bir süre bu planla oyalandık. O hep, “Ne zaman, ne zaman?” diye soruyordu. Ben de, “Plan mükemmel olduğu zaman,” diyordum. Sonra da yaz tatili oldu ve hepimiz evlerimize dağıldık. Tatil bitip de okula geri döndüğümüzde artık hiç bir şey aynı değildi. Arkadaşım anlam veremediğim bir sessizliğe bürünmüş benimle konuşmayı reddediyordu. Teneffüslerde diğer sınıflardaki parasız yatılılarla birlikte dolaşıyor, yanıma yaklaşmıyordu. Birkaç kez konuşmaya çalıştım, hatta firar planından söz açmak istedim ama bana güldü. O güzel kaygısız ve dişlek gülümsemesiyle değil, dudak bükerek acı acı güldü. Bana gülünmesi ilk değildi. Kalbim kırıldı. Beden eğitimi derslerinde bir süre daha konuşmadan yan yana durduk, sonra ona devlet yardımı olan spor kıyafetleri geldi. Ben yine tek başına kalıverdim. Herkes kasa atlarken, amuda kalkarken, ya da bunları yapamayanlara gülerken, ben bir köşeden bunları seyredip anda ne okuyorsam ona dair hayaller kurdum: Patagonya’da gezgin oldum, Balonla Seyahat’e çıktım, Arzın Merkezi’ne indim, hatta Bermuda Şeytan Üçgeni’nin sırrını bile çözdüm. Bunların hepsinde en akıllı, en çevik olan hep bendim ve kimse bana gülmüyordu. Aradan yıllar geçti. Biz hep aynı sınıfta kaldık. Bir daha hiçbir zaman birinci sınıftaki kadar kardeşçe bir yakınlık duyamadık birbirimize. Ama zamanla mesafeyi biraz azalttık, yine konuşur, hatta arada bir dertleşir olduk. Artık genç kız sayılırdık. Ben şiir kitaplarına dadanmıştım. O ise daha çok toplumsal romanlar okuyordu. “Sanat sanat için midir, yoksa toplum için mi?” münazarasında karşı takımlarda yer almış ve fikirlerimizi heyecanla savunmuştuk. Bir gün elime bir kitap tutuşturdu: Füruzan’ın ‘Parasız Yatılı’ adlı hikâye kitabıydı bu. Kitaba adını veren hikâyeyi bulup okudum önce. Onca aşk şiiri ve romantik safsata arasında bıçak gibi keskin bu hikâyeyi koyacak bir yer bulamadım. Ama bir şeyleri anlar gibi oldum. Arkadaşım bana bir şey söylemeye çalışıyordu. Biz rahat yataklarımızda salondan gelen mırıltıları dinleyerek uykuya dalarken, kendisinin sesini duyurmamaya çalışarak ağladığı gecelerden söz etmek istiyordu. Kimi çocukların beslenme çantasından çukulatalarla muzlar çıkarken onun boğazına dizilen helva ekmekleri görmemi istiyordu. Başkalarının anneleri Okul Aile Birliği’nde öğretmenlerle çay kahve içerken, kendi annesinin bütün erkekleri hapiste olan bir aileyi geçindirmek için neler yapıyor olabileceğini düşünmemi istiyordu. Dahası, onun geldiği coğrafyada insanların başka bir dil konuştuğunu ve bu dilin adının bile geçmediği bir eğitimin kendisine pek de bir şey anlatmadığını fark etmemi istiyordu. Bütün bunları zaman ne kadar anladım bilmiyorum. Belki bir kısmını bir düzeyde kavradım ama bu yeterli değildi. Sonra mezun olduk, etrafa dağıldık ve birbirimizin izini kaybettik. Ara ara hep aklıma düşse de, ondan bir daha hiç haber alamadım. Seneler sonra bir yazı dizisi için Tunceli’ye gittiğimde, içimde bir şeyler yerinden oynadı. Şehrin bunaltıcı atmosferinden kurtulup da Munzur’un kıyısında bir çay bahçesine oturunca, zaptı rapt altında geçen bir beden eğitimi dersini daha kırmış gibi oldum. Bunu düşündüğüm anda, spor hocası geldiğinde başkaları sıraya geçip hiza alırken bankta sessizce oturan iki kız çocuğunun görüntüsü geldi gözümün önüne: Biri uzun boylu ve kambur, öteki çelimsiz ve kavruk. Ve birden anlayıverdim. Benim çocukluğum daha senelerce devam ettiyse de, arkadaşım kendisininkini sene bankın üzerinde bırakmıştı. Her şey ‘Parasız Yatılı’daki annenin söylediği gibiydi: “Benim kızım yıllardır yalnız uyanır sabahları. Hiç şımardığı olmamıştır kimseye. Bir gün bile çatırtısı duyulmamıştır”, “Sanki çocuk olmamıştır”.",female
221,"Ocak ayını hiç sevmem. Kış aylarından en sevimsizi, en kanlısı, en acımasızı ve en faili meçhulü Ocak gibi gelir bana. Nedim Şener’in dediği gibi «tek kişilik bir soykırımdır» Hrant Dink cinayeti ve bu ayda işlenmiştir. Ocak ayı onun dışında Onat Kutlar’ı, Metin Göktepe’yi, Uğur Mumcu’yu almıştır bizden. Hepsi için ayrı sızlar içimiz. Bu ayrılıklar sadece birkaç insanı, bir halkı, ya da bir tarafı değil, bir ülkeyi, ülkenin tarihini, demokrasisini yaralamıştır. Ne gariptir ki Gazeteciler Günü yine Ocak ayına denk gelir. Ben Uğur Mumcu öldürüldüğünde dokuz yaşındaydım. Benimle aynı yıl doğanların çoğu onu bu cinayetle tanımışlardır. Ve yine çoğumuz, hiç görmediğimiz, gidişiyle tanıdığımız bu önemli insanın ne kadar ciddi bir kayıp olduğunu yaşta bile kavrayabilmişizdir. «Faili meçhul»’u ilk defa zaman duymuşuzdur belki. Benim yaşımdakiler ne zaman «Yiğidim Aslanım» şarkısını duysa Bedri Rahmi Eyuboğlu’ndan, Nazım Hikmet’ten önce Uğur Mumcu’yu düşünür. Benim hatırladığım ilk cenaze onun cenazesidir. Yaşamına şahit olmaya yaşımız yetmese de gittiğimiz çoğu evin duvarlarında onun fotoğraflarını görmüş, onun arkasından yaşanan acıya şahit olmuşuzdur. O yılda doğan birçok çocuğun ismi Uğur olmuş, Uğur Mumcu’nun cenazesi milyonların evinden kalkmış ve bugün hala fotoğrafı sadece yakınlarının değil, yine milyonlarca kişinin evlerinde yerini almıştır. Yıllar geçer, arabesk demokrasi dersini ondan öğreniriz. «Biz siyaset bakımından karşıtlarımıza özgürlük tanımazsak birer gizli faşistizdir» der Mumcu. Bugün bu cümle hala aynı etkiyi yaratır insanlar ve siyaset üzerinde. Cesaretin, dürüstlüğün simgesi haline gelmiş bir gazeteci, bir yazar ve büyük bir araştırmacıyı biz maalesef üzerinde «Vurulduk Ey Halkım Unutma Bizi» yazan siyah beyaz fotoğrafıyla tanışmışızdır. Bir faili meçhul cinayetler kuşağı geçiyor zamandan. Yaşımız kaç olursa olsun unutmuyoruz, unutturmuyoruz. Biz Özal çocuklarıyız ya hani, umursamayız diye düşünenler var. Susmayı, susturulmayı iyi öğrettiler ya bize sükûnetimizi altın sayanlar var. Bir suikastın ardından kaç başbakan, kaç adalet bakanı, kaç savcı değişti diye hesap yapmayacağımızı sananlar var. Ama kimimiz, onlara rağmen, herşeye rağmen «durmadan düşünüyoruz, ne çok öldük yaşamak için». Şimdi Uğur Mumcu yaşasaydı, Hrant Dink hayatta olsaydı diye başlayan cümlelerin devamını getirip, onlara yapılması gerekenleri yaptırıyoruz. Hâlbuki onlar yaşıyor olsalar, yeniden katlediliyor olacaklardı. Onat Kutlar: «Sordum kendi kendime ne yapılabilir çamurdan? Heykel. Acılardan? Aşk. Yoksulluklardan bir devrim bile yapılabilir. Ama hiçbir şey hiçbir şey yapılamaz ayrılıklardan» demiş. Bir ayrılık daha yaşamamamız dileğiyle, bizi onlardan mahrum edenleri lanetliyor, yaşadığımız sürece unutmayacağımız ve unutturmayacağımız bu güzel insanları sevgiyle, saygıyla, hayranlıkla anıyorum.",female
222,"Bu toprağın ötekileri’ Ne güzel... Sevdiğim, kıymet verdiğim isimler ardı ardına güzel güzel işlere imza atıyor. Birbirinden başarılı haberlere, araştırmalara ve röportajlara imza gazeteci arkadaşım Müjgan Halis’in yeni kitabı bu hafta Ayizi Yayınları’ndan çıkıyor. 2001 yılında Batman’daki kadın intiharlarını araştırdığı çalışması, “Batman’da Kadınlar Ölüyor” adıyla Metis Yayınları tarafından yayınlanmıştı. Müthiş bir kitaptı. Bu konuyla ilgili yazılan tek kitap oldu ve yayınlandığı yıl The Times Library tarafından Türkiye’de yayınlanan en iyi kitap seçildi. Kitapta yer alan öyküler, İncir Çekirdeği adlı sinema filminin öyküsü oldu. Müjgan, haberin kokusunu alıp, peşine düşen ama haberi yazarken inancını, ahlakını, duygusunu asla elden çıkarmayan gazetecilerdendir. Çoğu belge olarak saklanacak özellikler taşır. Kişisel görüşüm de odur ki yapmış olduğu araştırmalar, haberler, söyleşiler bu nedenle de arşivlenmelidir. Bu tarz çalışmaların kitaplaştırılmasını bu yüzden çok çok önemsiyorum. *** Müjgan Halis bu kitabı hazırlama sürecini anlatırken giriş bölümünde şunları yazmış: “Önce çekinerek baktığım bir fikirdi, yayımlanmış yazıların, haberlerin bir kitapta toplanması. Maksat kamuoyunu bilgilendirmekse, zamanında yazılmış, okuyucuya ulaştırılmıştı. Ancak bizim memlekette her zaman ne satın alan orada yazılanı gerçek bir dikkat ve ilgiyle okur ne de yazdığınız haberin kamuoyunu dalgalandıracak bir etkisi olur. Gazeteci görevini yapmıştır yapmasına ama yazdığını rüzgâra, suya yazmıştır sanki. (...) Bilen bilir, eklerinde habercilik yapmak, rutin dışı gündemi izlemeyi ve özel habercilik yapmayı gerektirir. 15 yıllık meslek hayatımda çalışmaktan büyük bir keyif aldığım Sabah’ın hafta sonu ekleri, hem bu rutin dışılıkta ufkumu genişletti hem de seslerini duyurmayı hayal ettiğim kesimlerle buluşmamı, onlara teybimi uzatmamı sağladı. Her meslektaşım gibi çok acıklı anlara da tanık oldum, çok mutlularına da. (...) Peki ya şimdiye kadar yazdıklarımız, onlar ne olacak? İşte bu kitap bu sorunun yanıtını vermek niyetiyle hazırlandı. Haberleri bir kitap olarak tasarlarken, dört ayrı bölüm altında ayrıştırdım. Kitaba adını da veren Bu Toprağın Ötekileri bölümü; azınlıklara, kadınlara, eşcinsellere, işçilere dair beş yıl içinde yaptığım haberlerden sadece on birini kapsıyor. Kürdili Durumlar bölümüyse, adıyla müsemma Kürtlerin çeşitli hallerini izlediğim haberlerden oluşuyor. Bu bölümde on haber yer alıyor. ‘Emniyet’li Hikâyeler bölümünde ise sekiz haberin tamamı polisiye haberler. Ancak bu haberlerin üçüncü sayfa hikâyelerinden farkı, öznelerine bakış açısı. Sevdiğimiz İnsanlar bölümüyse, aralarında ünlü şairler, yazarlar, oyuncuların da olduğu benim hayatımda iz bırakan insanlarla yaptığım birebir söyleşilerden oluşuyor. On bir söyleşinin her birinin başına yazdığım girişlerde bu izleri bulacaksınız. Malum her eser, sahibinden izler taşır, adı haber olsa da. Bu kitapta bir araya gelenlerin önemli bir kısmı, gazeteci olmayan Müjgan’dan izler taşıyor. Bu izleri 15. meslek hayatımda okuyucuyla daha özel bir şekilde paylaşmak istedim ve ‘haber öyküsü’ adını verdiğim bir arka planla yeniden tasarladım...” *** Müjgan’n kitabı yeni ama emeği yılların, göz nuru ise uykusuz gecelerin, kızından uzak kalarak katedilmiş binlerce kilometrenin izlerini taşıyor... O da kızı Dicle’yi bir başına büyüttü... Televizyona, gazeteye yapılan işler çok emek taşısa da bir yel alıp götürüveriyor... Kızım pek küçüktü. Basına yeni girdiğim yıllardı. Gazetedeki odamda deri koltuğun üzerinde uyuyordu. Üzerine paltomu örtmüştüm. Sabahlıyorduk... Sayfa çok güzel oldu... Pek memnun mesut, kızımı kucakladım, arabaya bindik, sabaha karşı evimize gittik... Bir sonraki gün... Benim uğruna sabahladığım, uğruna kızımı koltuklarda uyuttuğum sayfa var ya... Apartman girişinde, yöneticinin kapısının önünde, yerde, kedilerine çiğ tavuk parçalarını servis ettiği bir altlık olarak duruyordu işte... “Okunur, biter, gider... Üzerinde balık unlarlar, takmayın demişti” bir tecrübeli arkadaşım ... İşin şakası bir yana... Her bir satırı saklanası bir emeğin karşılığıdır bu kitap. Eline sağlık sevgili Müjgan... ***** Tıpkı kendi hikâyesini gizleyen bir yüz gibi...",female
223,"ODTÜ’deki devrimcilik yıllarımızda bile kadınsı giyim kuşamı zor terk edebilmiştim. Çocukluğumun kadınlarını anımsatan; onlarla bağımı koruyan bir şeydi bu. Kumaşlar seçilir, patronlar çıkarılır ve sabır ve özenle dikilirdi elbiseler Ve özgürlük sözcüğü gökyüzünde bir yılbaşı balosuna benzerdi Hiç bulamadılar uygun elbiseyi Asla oraya gidemeyeceklerdi 1986 yılında yazdığım ‘Kapılar’ şiirimdeki bu dizelerde çocukluğumdaki kadınlık hallerine dair anımsatmalar yapmıştım. Bizim oralarda “Gökyüzünde eğlence olsa, kadınlar merdiven dayayıp çıkarlar” diye bir laf vardır. Bu bana çok hoş gelir. Çekilen onca acılara rağmen kadınların yaşama bağlılığını anlatır. Eğlence dedikleri düğün dernek durumlarıdır kuşkusuz. şimdilerde çok farklılaşan; eski özel anlamlarını yitiren kutlamalar... Böyle yerlere pek uğramadığımdan bugünlerde nasıl oldukları konusunda pek de fikir sahibi sayılmam. Ama oralardan gelenlerin “Amma da oynadık” demesi hoşuma gider. Kıbrıslı kızları bilirim. Kapı gıcırdasa oynamaya başlarlar. Türküsü bile vardır. “Amman amman elinden/Sarsam ince belinden/öpsem dudu dilinden/Ne güzel oyun oynar/cingane var soyunda” diye... Üst sınıflar, Kıbrıs eliti ise daha çok bir İngiliz soğukluğu taşır. Leydiler ve lordlar gibi inceliklidir davranışları. Osmanlı aristokrtalığının üstüne modernleşme İngilizlerle beraber gelmiş tabii. Ben alt sınıfları tercih ederim. Soyunda çingene olma ihtimali olanları... Çocukluğumun düğünleri bir başkaydı. Annem yakın akraba kızlarının çoğunun gelinliğini dikmiş, düğün hazırlıklarına yardımcı olmuştur. Bunları anımsamak çeşitli nedenlerle acı veriyor olsa da bu kadınlık tarihini bir miras sayarım kendime. Terzi olan babaannemin ve kız enstitüsü mezunu annemin diktiği bazı çocukluk kıyafetlerim bütün ayrıntılarıyla aklımdadır. Yolda bazı kadınların beni durdurup kıyafetlerimi incelediğini anımsarım. 1976-1980 yılları arasındaki ODTÜ’deki devrimcilik yıllarımızda bile kadınsı giyim kuşamı zor terk edebilmiştim. Çocukluğumun kadınlarını anımsatan; onlarla bağımı koruyan bir şeydi bu. Kumaşlar seçilir, patronlar çıkarılır ve sabır ve özenle dikilirdi elbiseler. şimdilerde de arkadaşlarla yaptığımız “kadınsı” işlerden biridir kabinlere girip kıyafetler denemek. Ama yukarıdaki dizelerde olduğu gibi. Gardırobu ne kadar dolu olursa olsun çoğu kez uygun elbiseyi bulamaz kadınlar. Bazen böyle bir elbise de yoktur zaten. Esas sorun kadının kendi içine giyindiği elbisededir... Gözlerin ışığını söndüren başka durumlardadır... Bazen de bir elbise bir kadınla inanılmaz biçimde bütünleşir. Sanki gökten, melekler ruhunu kanatlandırsın diye getirmişlerdir kıyafeti. Arkadaşlarla kıyafet alışverişine çıkmak çoğu kez hüsranla sonuçlanabilir. Israr edip olmayacak şeyleri aldırırlar çoğu zaman. Hem iflas eder hem de asla giymeyeceğin kıyafetlerle eve dönebilirsin. Esas beceri para ve yaratıcılıkla güzel giyinebilmektedir. Kadınlar doğrulukla söylendiği gibi başka kadınlar için giyinirler. En çok başka kadınların kıyafetlerini beğenmesini önemserler. Erkeklerle ilgili olan kısım bile “başka kadınlar” meselesidir zaten. Kuşkusuz bu konuları fazla kafasına takan kadınlar çekilmezdir. Böyle bir kadın tipi de mevcuttur ve kapitalizm tarafından körüklenmektedir. Böyle olsa bile kıyafeti hiç önemsememek de başka bir karanlığın işaretidir. Tıpkı meyveleri, çiçekleri sevmek gibi kumaşları ve onlara dokunmayı severim ben. Onların renklerine, desenlerine hayranlık duyarım. Kız arkadaşlarla paylaşılan kıyafetlere dair diyaloglardan da keyif alırım. Bu büyük büyükannelerimizle kurduğumuz bir devamlık, bir kadın kültürünün sürdürülmesidir benim için. Geleneksel rollerin dayatmasına karşı erkeksi, yırtıcı kadınlar olmayı seçmiştir bizim kuşak kadınları. Evlere, mutfaklara mahkûm değiliz; sokaklar bizimdir, demişlerdir. İyi ki de böyle olmuştur. Böyle olmasına rağmen kadınsı olan, çağların ötesinden bugüne taşınan incelik de hep kalmıştır bir yerlerde ve isyan başarıya ulaştığında bohçadan çıkarılmıştır. Kuşağımın kadınlarında bugün gözlemediğim bastırılmış olanın geri gelmesidir belki de. Kadınlar yıllardır dışlandıkları kamusal alana renkleriyle girdiklerinde onun kibirli donukluğunu kırabilirler ancak. Zaten “Bütün renkler” de bir ideolojinin adı sayılır günümüzde.",female
224,"Seçmek mi gitmek mi? Cuma gecesi bir haber düştü internet sitelerine. “Başbakan hastanede!” Haber geç saatlere kadar doğrulanmadı. Evine geçtiği bilgisini okuduk. Ertesi sabah çok erken bir saatte uçuşum vardı. Tesadüf, hemen yanımda bir Ak Parti milletvekili oturuyordu. O da konudan habersizdi. Ya da bilgi vermemeyi tercih etti. Uçak indiğinde ise yapılan resmi açıklamayı okuduk, yine internet üzerinden. Evet Başbakan, yeni bir ameliyat daha geçirmişti. Kritik günlerde bir de sağlık sorunlarıyla uğraşmak zorunda olmak hakikaten zorluklara zorluk ekler. Daha önce de yazmıştım... Kemal Kılıçdaroğlu’nun fıtık ameliyatı söz konusu olduğunda Hastalıkların Zihinsel Nedenleri isimli kitaptan söz etmiştim. Şimdi tekrar baktım da bağırsak rahatsızlıkları için “Eskiyi, artık ihtiyaç duyulmayanı bırakmaktan korkma...” açıklaması yer alıyor... Kimi durumlarda bir doktor müdahalesi ile çıkarılıp alınması gereken parçalara dönüştürüyor vücut demek ki nedenleri... Bugünlerde yaşanan kaosun sebebi olarak, eski dostların aralarındaki son hayati bağları da koparıp atma noktasına geldikleri konuşuluyor... Cemaat ve hükümetin son restleşmesi deniyor... Deniyor da deniyor... *** Yaşanan her şey bir küçük ok olarak giriyor bedene önce... Bir yerlerde saklanıyor işte. Siyaset pek de keyifli bir iş değil kanımca.. Bir ideal uğruna verdiğiniz çabanın karşılığını bedeninizdeki hasarlarla da görebiliyorsunuz... Dedikodular çeşit çeşit... Aslında hepsini yazmak istiyorum da... Köşemdeki “dar alan” (konu itibarıyla) bu tür uzun paslara pek uygun değil... Açıkçası bir Amerikan polisiye filmi izler gibi soluk soluğa takip ediyorum olayları... FBI ve CIA her birbirine dalacak gibi olur da “bu benim görev alanım, elemanlarına söyle çeksinler ellerini bu davadan” filan diye posta koyar ya yakışıklı bir amir... Diğeri içlenir, güneş gözlüğünü indirir, “yakında canına okuyacağım senin” der, yere tükürür, olay yerini terk eder. Sonra heyecan tavan yapar, özel yetkili savcılar, valiler, başkanlar falan filan... Kurumlar çatışmasında, köstebekler savaşında çimenler ezilir... *** Kurumlar çatışması bir yana da... Pek çok şey “tek adamın” kendi tercihiyle de omzuna asılı olunca... Merak ediyorum... Başbakan’ın eşi Emine Erdoğan acaba hasta eşine bakıp, uyurken, ya da dinlenirken “Bıraksak bütün bunları artık... Dinlense, üzülmese, sinirlenmese...” diye düşünüyor mudur? Kırgın mıdır? Kızgın mıdır? Yorgun mudur? Tekrar başa dönecek olsalar, şuradan başlayalım, şunları şunları hiç yaşamayalım diyor mudur? Eskiden sadece bel, boyun fıtıkları, hipoglisemi gibi hastalıklarla uğraşıyorlardı. Şimdi giderek ciddileşen, dinlenme gerektiren sorunlar ekleniyor... Uzun bir tatil gerek ama gidilemez ki... Bir ülkenin başbakanı da olsanız yeterince özgür değilsiniz sonuçta... Bu tür sorumluluklar kendi isteğimizle ayağımıza geçirdiğimiz gümüş prangalar aslında... Lider olmak; başarı, para ve ün sahibi olmak; bir grubu, evi, yönetmek, anne baba olmak... Yani kaybetmekten korkacağımız bir şeylere sahip olmakla başlayan sorumluluklarımız... Tercihlerimiz değil mi yolumuzu belirleyen?.. *** “Şahane hatalar” diye bir kitap okuyorum... Yıllar önce Ayşe Arman’a verdiğim bir röportajda çıkıvermişti ağzımdan bu cümle... “Çok şahane hatalar yaptım” diye... Ayşe de güzel bir başlık yapmıştı... Markette alışveriş yaparken gözüme çarptı kitap. “Neymiş, bakalım, alıp bakayım...” Çok ilginç... Çok, çok ilginç... Yazar her bölümün sonunda size iki seçenek sunuyor. Seçtiğiniz yol hangisi ise bölüme gidiyor, kitabı okumaya oradan devam ediyorsunuz... İlk seçeneklerim sonunda Güney Afrika’da gönüllü bir yardım ekibinin içinde, mutlu, şişman ve evli bir kadın olarak zenci kocamla el ele bir suikastta öldüm ve cenette gittim... İkinci seçeneğim ise beni hayatımın baharında Las Vegas’ta öldürdü... Doğru cehenneme!! Hep diyorum... Hep.... Allahım bazı kullarına seçme hakkı ve seçebilme yeteneği vermiş... Seçebilmek özgürlüktür tartışmasız ama.. Bence gidebilmektir esas olan! *** Yeni bir yolculuğa çıkıyormuş gibi ürkek, Ya da bir yolculuktan yeni dönüyormuş gibi yorgun ve bıkkın... Anlatmak istediğim ise... Neyse boşverin. http://2che.me *** Bel ve boyun arızası için!!! Annem hastalıklarımdan, yaşımdan, yalnızlığımdan, pişmanlıklarımdan ve buna benzer arızalardan söz etmemden hiç ama hiç hoşlanmıyor. Hayatı mükemmelleştirmeye odaklanmış biri olarak yazdığım yazılardan duyduğu hoşnutsuzluğu, yazar kimliğime duyduğu saygı nedeniyle pek dile gelmez oldu son yıllarda. Yazıya tam “belimdeki ve boynumdaki ağrılara yeni bir çare arayışındaydım” diye başlayacaktım ki annem geldi aklıma... Kendi ağrılarımı bırakayım, arkadaşım Tülin’in annesi Emel teyzemin bel ağrılarından söz edeyim dedim. (Hazır hem Başbakan’ın hem muhalefet lideri Kılıçdaroğlu’nun rahatsızlıklarından da söz etmişken.) Torununu kucağına aldığında yıkılıp kalan Emel teyze bel fıtığından perişan vaziyetteyken imdadına G Therapy yetişmiş. Sedyeyle gitmiş. Yürüyerek çıkmış. Kendisi yürüyünce de ne kadar ağrılı, fıtık derdi çeken arkadaşı varsa almış götürmüş. Tülin de bir mucize gibi söz ediyor bu yöntemden... *** Peki neymiş bu G Therapy? Tıp Bilimleri Doktoru Dr. Çetin Gürses tarafından 1991’den beri 7000’i aşkın ağır vaka üzerinde yapılan başarılı uygulamalarla geliştirilen G Therapy teşhis ve tedavi sistemi Amerikan, AB ve Türk patent ofislerince bir buluş olarak onaylanmış. G Therapy Dr. Gürses’in daha önce onaylanmış 4 buluşundan sonuncusuymuş. Patentli özel cihaz ve uzmanlarınca tıpta, ağırlıklı olarak fizik tedavi ve rehabilitasyon branşı içinde uzman hekim kontrolünde uygulanıyormuş.. Bu buluş bel, boyun ağrıları (fıtıklar, siyatik vb.) migren gibi baş ağrıları, fibromiyalji, miyofasyal ağrı sendromları, menisküs, tenisçi dirseği vb. sportif sakatlıklar, karpal tünel sendromu gibi sinir sıkışmaları vb. romatizmal hastalıklarda görülen ağrı, hareket kısıtlanması, his ve güç kayıplarının tedavisinde etkin olarak kullanılmaktaymış. (Daha fazla bilgi için www.g-therapy.com) Ayrıca Emirgan’daki şubelerini aradığınızda yöneticileri Ayşegül hanım güzel Türkçesiyle detaylı bilgileri verecektir. Bir sorun var, yer bulmak çok zor. Bir de keşke sağlık sigortaları bu tedaviyi karşılasa...",female
225,"Geçen hafta Disk Genel Kurulu yapıldı ve yeni bir yönetim kurulu seçildi. Öncelikle yeni yönetim kuruluna önümüzdeki dönem için başarılar dilemek ve hiç kolay olmayacağı bilinen önlerindeki yolculuk için ""yolunuz açık olsun"" demek isterim. Biliyorum, emek için zor günler yaşanırken, sendikacılık da her gün daha zorlaşıyor. Sendikacıların bunu farkında olduklarına da kuşku yok. Küreselleşmenin, piyasalaşmanın, taşeronlaşmanın, esnekleşmenin, kuralsızlaşmanın, sendikasızlaşmanın ne demek olduğunu onlar her gün, yeniden ve yeniden yaşıyorlar. Kısacası, tereciye tere satmak değil niyetim. Ancak ortada ciddi sorunlar olduğuna göre, sözün ötesinde mücadele stratejilerine, planlarına ihtiyaç olduğuna da kuşku yok. Artık bunlar duyulmalı diyorum. Emeğin konumu çok biliniyor. Burası ondan uzun boylu söz edilecek yer de değil. Ancak OECD bazında emek piyasasının durumunu gösteren veriler var ki, kıyaslama olanağını verdiğinden daha düşündürücü. Örneğin 2010’da işsizlik Türkiye’de % 12,1 ( Almanya’da % 7,2; Meksika’da % 5,4; Kore’de % 3,8; OECD ortalaması da % 8,5). Genç işsizliği ise Türkiye’de % 21,7’e çıkıyor. OECD ortalaması % 16,7; buna karşın Yunanistan’da % 46,.6 gibi inanılmaz yükseklikte. İşsizlik yüksek olduğunda, ne sendikal örgütlenmenin, ne ücretlerin, ne koruyucu yasaların işlemesi mümkün. Yaşanan da bu değil mi? Genç işsizliğin yüksekliği ise, kim ne derse desin, gelecek umudunun yitirilmesi anlamına gelmekte. Son dönemin TUİK Hane Halkı İşgücü Araştırması, istihdam ve işsizlik açısından daha olumlu sonuçlar göstermekte. Örneğin 2011’in son döneminde işsizlik % 9.1’e inmiş görünüyor. Bu dönemde geçen yılın aynı dönemine göre çalışma çağındaki nüfus 1 milyon 167 bin kişi artarken, tarım dışı istihdam da 1 milyon 105 kişi artmıştır. Yani işgücü artışı kadar istihdam sağlanmış durumda! Bu rakamlara ne kadar inanılacağı konusu ayrı, ama çalışma çağındaki nüfusun yaklaşık yarışının işgücüne katıldığı bir ülkede, bu işgücünün yaklaşık onda birinin işsiz olmasının da azımsanmayacak bir şey olduğunu unutmamak gerekmekte. Bu dönemde ücret artışı açısından Türkiye ile ilgili bilgi verilmemiş; OECD genelinde ise ücretin ortalama olarak % 0.7 arttığı belirtiliyor. Çalışılan saatlere bakarsak, Türkiye’de 1877 saat çalışıyor. OECD ortalaması (1749 saat) ve Almanya gibi (1419 saat) gelişmiş ülkelere göre çok daha fazla çalışıldığı açık. Onu geçen bir Kore var; 2193 saat. Yine de, işveren cephesinden bunun yeterli bulunmadığı malum! Çin ve Kore gibi ülkeler olduğuna göre, daha fazla, hep daha fazla çalışılmasının isteneceğini düşünmek de kehanet olmaz! Türkiye’de asgari ücret medyan ücretin % 71’i kadar (hiç bir ülke ona yanaşamıyor; örneğin OECD ortalaması % 48). Benim gibi bazı cahiller asgari ücretin “sefalet ücreti” olduğunu söyleseler de, meğer öyle değilmiş! Bu durumda, ya asgari ücretin bayağı yüksek bir ücret olduğunu, ya da ücretlilerin büyük çoğunluğunun zaten sefalet ücretine yakın bir ücret aldığını kabul etmekten başka yol yok! Artık hangisini beğenirseniz! Yasalarda yer alan koruyucu önlemleri ölçen bir skalada (değerler O-6 arasında belirlenmiş) düşük değerler düşük koruma, yüksek değerler yüksek koruma anlamına gelmekte. Türkiye burada da 3.5 korumayla oldukça iyi konumda! Örneğin OECD ortalaması 2.1; Almanya 2.4. Demek ücretli çalışanları korumak açısından da Maşallahımız varmış! Demek taşeronlaşma, esnekleşme bize pek uğramamışmış! Öyleyse yasaların daha da esnekleştirilmesini beklemek gerekiyor! Benden söylemesi! Ve sendikalaşma; Türkiye % 5.9; Meksika % 15.3; Kore, % 10.0; Almanya % 18.8 ve OECD ortalaması % 18.4. Hiç bir ülkede sendikalaşma açısından durum parlak değil ama Türkiye’deki durum vahim! Tabii, sendikalaşmayı zorlaştıran yasalar ve uygulamalar var; bunların ortadan kaldırılması gerekli. Ama, var olan durumda yasalardan ötesiyle uğraşmak gerektiği ortada. Yasaların iyileşmesi de, ancak ondan sonra beklenebilir. Örneğin, sürekli daralan güç kaynaklarının nasıl genişletileceği gibi; nasıl yeniden umut olunabileceği gibi; tüm ülkeleri vuran bu koşullarda nasıl daha geniş cepheler yaratılabileceği gibi önemli meseller var. Yasayla çözülemeyecek meseleler... Örneğin, yalnız Yunanistan’da değil; bugün AB çerçevesinde İngiltere, Belçika, İspanya, İrlanda, Portekiz, Romanya gibi bir dolu ülkede kemer sıkma, kamu harcamalarını azaltma, işten çıkarma stratejileri uygulamaya konmakta. Kısacası her ülkedeki emek sıkıntı içinde... ETUC enough is enough diyor ama... ama... ama... Not: Şimdi de KESK üyesi kadınlar gözaltında. Kimden söz edip, kime üzüleceğini şaşıran bir ülke olup çıktık. Gazeteciler, öğretim üyelerinden sonra sıra sendikacılara geldi demek! Yazık... Her yerden tehdide, korkuya, cezaya “artık yeter” sesleri yükseliyor ya, duyan yok! Oysa soruyorum: KCK tutuklamaları yerine, “ana dilde eğitim ile yerel yönetimin güçlendirilmesi” gibi iki temel kartı açsanız, hem sorunu çözmek hem de bu ülkeye barış getirmek açısından daha olumlu adım atmış olmaz mısınız?",female
226,"İtalyan edebiyatının büyük yazarlarından İtalo Calvino, ‘Klasikleri Niçin Okumalıyız?’ başlıklı yazısında bu soruya, on dört maddeden oluşan bir liste ile yanıt verir. İlk madde, bir nedenden çok bir tespittir aslında, hatta belki de bir tanımdır: Calvino’ya göre klasikler, genellikle insanların “okuyorum” demek yerine “yeniden okuyorum” dedikleri kitaplardır, çünkü kimse dünya klasiği sayılan bir eseri ilk kez okuyor olduğunu itiraf etmeyi kendine yediremez. Calvino, böyle eğlenceli bir saptamayla başladığı yazısına, klasiklerin niçin okunması gerektiğine dair daha birçok neden göstererek devam eder. Mesela, gençken okuduğumuz romanlar yaşlara özgü bir tutkuyla beslenirken, olgunluk çağındaki okumalarımızda ise daha önce fark etmediğimiz pek çok ayrıntının farkına varabilir, metnin derinliklerine inebiliriz. Ama Calvino’nun klasiklere dair söylediği en önemli şey, bu eserleri “bir görev ya da saygıdan ötürü” değil “yalnızca aşkla” okumamız gerektiğidir. Hangi yazarı niçin sevdiğini anlattığı zaman anlarız ki, bunu kendisi zaten yapmaktadır. “Öncelikle Stendhal’i severim, çünkü yalnızca onda bireysel ahlaki gerilim, tarihsel gerilim, yaşam atılımı bir bütün oluşturur: Romanın çizgisel gerilimidir bu. Puşkin’i severim, çünkü berraklık, ironi ve ciddilik demektir. Hemingway’i severim, çünkü yalınlık, abartısızlık, mutluluk arzusu, hüzün demektir. Stevenson’ı severim, çünkü sanki uçar. Çehov’u severim, çünkü gittiğinden daha öteye gitmez. Conrad’ı severim, çünkü derin sularda seyreder ve batmaz. Tolstoy’u severim, çünkü kimi zaman “hah, şimdi anlıyorum nasıl yaptığını” duygusuna kapılırım, oysa bir şey anladığım yoktur.” Bu liste böyle devam eder gider. O kendi sevdiği yazarları anlatırken, biz de Calvino’yu niçin sevdiğimizi anlamış oluruz. Calvino’nun bu yazısına dair düşünürken, bir zamanlar öğrencim olan (şimdi kocaman bir adam oldu) Yusuf’un, ergenlere özgü bir ukalalıkla karşıma dikilip “Niye kitap okuyayım ki? Ne işime yarayacak?” diye soruşunu hatırladım. O vakitler çiçeği burnunda bir öğretmen olduğum için, bu soruya bayağı alınmış ve klasikleri okumanın iyi bir şey olması gerektiği yolunda küskün küskün bir şeyler gevelemiştim. Oysa, 13 yaşındaki bir oğlan çocuğuna söylenecek şey değildi bu. Ona göre, bütün bu yazarlar “edebiyat yapıyordu” ve anlaşılan, bu öldüresiye sıkıcı bir şeydi. Şimdiki aklım olsa ona derdim ki, klasikler yalnızca “hikâye” değildir. Onlardan hayatta kalmamızı sağlayacak bir sürü şey de öğreniriz. Okuduğu romanlardan bu tür şeyler de öğrendiği anlaşılan bir tanıdığım, geçenlerde şakayla karışık, bir grup genç insanı bir tiyatro faaliyeti etrafında organize edebilmek için Dostoyevski’nin ‘Cinler’de sözünü ettiği örgütlenme modelini kullandığını anlattı. Ben de ona bir dahaki sefere Steinbeck’i denemesini öğütledim. Çünkü, bu örgütçülük işlerinde kimse Steinbeck’in eline su dökemez. “Grev nedir, nasıl yapılır?” gibi soruların yanıtı olabilecek ‘Bitmeyen Kavga’ bu konuda bir rehber kitap ayarındadır. Mesela, bir grev örgütlemeye niyetliyseniz, sigara içmiyorsanız bile bir evvel başlamanız gerektiğini bu kitaptan öğrenirsiniz, çünkü yazarın dediğine göre, işçilerle ilişki kurmanın yolu ateş almaktan geçer. Tabii, bununla da kalmaz daha bir sürü pratik bilgi edinirsiniz: Dikkatli bir okuyucu, genç bir kadına ahırda doğum yaptırması gerekirse araba farlarının ışığından yararlanabileceğini ya da çocuk doğduktan sonra bebek bezi ihtiyacı hasıl olduğunda bu sorunu işçilerden paçavra toplayarak çözebileceğini bir kenara yazar. Bu iş için toplanan bezlerin gereğinden fazla olduğunu fark eden grev liderinin bunları geri dağıtmayı reddetmesi de ayrı bir derstir aslında. Bu davranış, bize dayanışmanın kimi zaman ihtiyaçlardan daha önemli olabileceğini öğretir. Bez veren herkes, bebek için bir şeyler yaptığını düşünecek, bu katılımından dolayı mutluluk duyacak ve davayı sahiplenecektir. Steinbeck’in romanı örneklerden yalnızca biri. Aslında, bütün klasikler, okuyucuya verdikleri edebi zevkin yanısıra, hayata dair ıvır zıvır bir sürü bilgiyle doludur. Hepsinden umulmadık bir sürü şey öğrenirsiniz. Hemingway’den, eğer ‘ihtiyar bir adam’sanız balığa çıkarken mutlaka yanınıza yedek bir zıpkın almanız gerektiğini; Flaubert’den, çok pahalı kumaşlar almamayı ama yanılıp da aldıysanız zaman kumaşçınıza olan borcunuzu vaktinde ödemenizin hayati bir önem taşıyabileceğini; Dostoyevski’den, diş ağrısından haz alınabileceğini; Gogol’den, kışın St. Petersburg’da asla paltosuz dolaşmamak gerektiğini; Mann’dan, şezlongda yatarken battaniyenizi nasıl yerleştirirseniz üşümeden uzun süre uzanabileceğinizi; Çehov’dan, eğer kırk yaşından sonra âşık olmak istemiyorsanız küçük köpekli kadınlardan sakınmanızın yerinde bir davranış olacağını; Woolf’tan, bir parti düzenliyorsanız nelere dikkat etmek lazım geldiğini; Joyce’dan, Eski Yunan’da yapılmış heykellerin kıç deliğinin olmadığını; Faulkner’dan da, eğer yalnızca bir çift pabucunuz varsa onu kâğıda sarıp taşımak ve ancak şehre geldiğinizde giymek gerektiğini öğrenirsiniz. Calvino’nun söylediklerine ek olarak, klasikleri işte bütün bunlar için de okumalıyız.",female
227,"Mor Kitaplık Kadın Tarihi ve Eserleri dizisinin ilk serisi olarak Kitap Yayınevi tarafından 2006 yılında basılan Nezihe Muhiddin külliyatı geçenlerde elime geçti. Bu dört ciltlik derleme, yazarın romanları, kısa hikâyeleri, 1931 yılında yayımlanan otobiyografisi ve 1923 yılından itibaren çeşitli dergilerde yazmaya başladığı makalelerinden oluşuyor. Nezihe Muhiddin, kadın hareketinin bu coğrafyada yaşamış önderlerinden biri. Eğitimli bir kadın; Farsça, Arapça, Almanca, Fransızca biliyor. Öncelikle, bir siyasi aktivist olarak hatırlanıyor. 1923 yılının Haziran ayında, daha sonra Cumhuriyet tarihinin ilk partisi olarak kayıtlara geçecek olan, Kadınlar Halk Fırkası’nın kurulmasına önayak oluyor. Programındaki talepler yersiz bulunduğu için parti kapatılınca, bu sefer Türk Kadınlar Birliği’ni kuruyor ve 1924-27 yılları arasında bu derneğin başkanlığını yürütüyor. Ancak, çeşitli siyasi oyunlar ve suçlamalarla yıpratılıp derneğin başkanlığından düşürülünce, küsüyor ve siyaset hayatından çekiliyor. Nezihe Muhiddin’in, hayatı boyunca bir feminist olarak kaldığına şüphe yok. Fakat, hayatının ikinci döneminde, siyasetten aldığı yaraları edebiyatla sarmaya gayret ettiğini ve küskünlüğünü yazdığı üç yüz küsur öykü ve sayıları yirmiyi bulan roman ile telafi yoluna gittiğini görüyoruz. Nezihe Muhiddin, üretken ve coşkulu bir yazar, hep büyük bir heyecanla size bir şeyler anlatıp duruyor. Nüket Sirman’ın da kitabın önsözünde dikkatimizi çektiği bu coşkulu anlatımın (Sirman bunu yazarın sabırsız kişiliğine veriyor) yazınsal açıdan birtakım bedelleri var elbette. İnsan dönem dönem, Muhiddin’in yazdığı metinleri bir kez daha okuyup okumadığını merak ediyor: Kimi zaman bize detaylı bir şekilde anlatıldıkları için, olayların gidişatında önemli bir rol oynayacaklarını düşündüğümüz birtakım karakterler ortadan kayboluveriyor, kimi zaman bunun tersi oluyor ve birdenbire daha evvel hiç işitmediğimiz bir kişiden söz açılıyor (hatta okuyucuya “sizin haberiniz yok tabii, ama bu hep vardı aslında” diye izahat veriliyor), bazen de hikâyenin sonu birdenbire geliyor ve birkaç satır içinde yıllar geçip olaylar sonlanıveriyor. Kısaca söylemek gerekirse, Nezihe Muhiddin dünyanın en iyi yazarı değil. Ama bu onun çok ilginç bir yazar olduğu gerçeğini değiştirmiyor. Biraz önce sözünü ettiğim zaafları görmezden gelirsek, bize sunduğu cesur kadın karakterler, seçtiği sıradışı konular ve kimi zaman vardığı beklenmedik sonuçlar nedeniyle Nezihe Muhiddin’i, dönemin kadın erkek bütün yazarları arasında, özel bir yere koymamız gerektiğini düşünüyorum. O dönemde tabu sayılan, cinsellik ve şiddet gibi hassas konulara değinen öyküleri korkusuzca anlatabilmesi de cabası. Onca hikâye arasında, beni en çok etkileyenlerden biri, bu iki ögenin de gani gani kullanıldığı ‘Benliğim benimdir!’ adlı kısa roman oldu. Nezihe Muhiddin, önce kendi öz annesi tarafından esir pazarına çıkarılan ve sonra Osmanlı konaklarından birine odalık olarak satılan Zeynep’in hikâyesi’ni anlatırken, öfkeli ve “hürriyet âşığı” bir Çerkes kızı olan karakteri gibi lafını hiç sakınmıyor ve her şeyi en ince ayrıntısına kadar anlatıyor. Esir pazarında kızların birer adım öne çıkarılıp göğüslerinden dişlerine varana kadar muayeneden geçirilmesi, Zeynep’e musallat olan paşanın onu mütemadiyen sıkıştıran mor damarlı elleri ve öpmek isteyen ıslak dudakları, ya da kendisine sunulan varlığın ihtişamından gözleri kamaşarak yavaş yavaş gerçekten bir odalık haline geldiğini fark eden Çerkes kızının utancı ve hayalkırıklığı art arda sıralanıyor. Yine de hikâyeyi, bir Nezihe Muhiddin hikâyesi yapan şey, olayların neticelenme biçimiyle ilgili daha çok. Konağın yaşlı efendisinden bütün kalbiyle nefret eden Zeynep, paşanın gizli gizli Namık Kemal okuyan idealist oğluna âşık olur, onu zihninde yüceltip kurtarıcısı haline getirir. Fakat hikâyenin sonuna gelindiğinde, paşaya hiçbir zaman vermediği benliğini, oğluna da vermeyecek, veremeyecektir: “Üç dört sene sonra ona zengin bir otomobile kurulmuş olarak tesadüf ettim. Fakat sarışın, narin, asil simalı Ferruh’un yerine, neşeli ve tekerlek bir sima ve şişman karınlı azametli bir vücut kaim olmuştu! Kalbimde yaşayan ilk sevgili hayali yavaş yavaş silindi. Ferruh ismini tahattur ederken karşıma testekerlek yayvan bir çehre geliyor.” Başka bir yazarın elinde iyi adamla kötü adam arasında (ya da dönemin romanlarında çoğu kez olduğu aşkla sevgi arasında) kalmasını beklediğimiz karakter, Nezihe Muhiddin’e gelince tamamen kendine sahip çıkan bir kişilik sergiler ve “Benliğim benimdir!” deyip kendini yalnızca gerçekten istediği kişiye verir. Paşa ile oğlunun benzerliğine dikkat çekerken, Nezihe Muhiddin, Zeynep vasıtasıyla bize şunu söyler: İyi adamla kötü adamın, kendimizi onlar üzerinden tanımladığımız müddetçe, birbirlerinden pek bir farkı yoktur aslında. İkisinde de benliğimizi bir başkasına tahvil ederiz çünkü. Bu görüş, sadece dönemin roman anlayışına meydan okuyor olması açısından değil, feminizm adına da önemli bir adımdır. 8 Mart Dünya Kadınlar Günü’nde Nezihe Muhiddin’i sevgiyle anıyoruz.",female
228,"Ulus bir zulümdür. Sabah parkta yürürken geldi bu aforizmatik cümle. Parkta yürüyordum sadece. Evimin biraz ötesinde. Sabahın 7’sinde ağaçlar arasında. Bir süredir yapıyorum bunu. Kıbrıs’ta hep üstüme çöreklenen kederi böyle kırmaya çalışıyorum. Ağaçlarla arkadaşlık kurarsam ve her sabah onlarla buluşursam günüm daha güzel geçecek sanıyorum. Ama hep garip duygu içimde. Bu coğrafya bir türlü kucaklamıyor beni; bir türlü yurt olamıyor. Hem Kuzey’inde hem de Güney’inde bir hırsız, bir yabancı hissediyorum kendimi. Bir ‘yurt’ sahibi olmak çok mu önemli diyeceksiniz? Bütün dünya yurdumuz sayılmaz mı? Bu ütopik düşünce kuşkusuz ki sahiplenilecek bir şey ama insanın bir çocukluk evi, belleğinin, kimliğinin şekilllendiği bir mekân yok mu? Ulus devletlerin vatanından söz etmiyorum. Bir şehir ya da köy, hatta bir mahalle olabilir bu. Tanıdık ağaçların, tanıdık davranışların, tanıdık yüzlerin olduğu bir coğrafya. İnsanın içindeki çiçeğin yeşermesi için uygun bir iklim. Mahallemdeki parkta yürüyorum ama ben bir yabancıyım. Hem de herhangi bir başka ülkede olabileceğimden daha yabancı. Yıllardır Kıbrıs’ın neresine gitsem hep içimde bu duygu. Burası, bu acıyla ikiye bölünmüş toprak parçası kimin ülkesi? Bu ülkenin değişik kültürleri ve dilleri birbirini kucaklamak yerine yok etmeğe çalışmadı mı? Evlerinden zorla kovulan insanların gittiği her yer bir sürgün yeri sayılmaz mı? Yanımdan geçen insanlara karşı garip bir iç huzursuzluğu, bir kuşku var içimde. Etnik, ideolojik, dilsel ve bütün diğer kimliklerimden ötürü beni dışlama potansiyellerine dair bir iç sezgisi. Belleklerinde benim anadilimi konuşanlara karşı acı anılarla karışık bir öfke olabileceği ihtimali. Derinlerimde akıp giden bir keder nehri boğuyor beni. Gözlerinizi kapatın ve huzurlu bir yere gidin demişti meditasyon yaptıran kadın. Peristerona’daki bahçemize gitmiştim zaman. Yasak olan, gökyüzündeki yıldızlardan bile uzak olan bahçeye. Orada bir nar çiçeğine odaklanmıştım. Garip bir bağ vardı çocukluğumun savaşsız yıllarının geçtiği, ağaçların gerçekten ağaca, çiçeklerin gerçekten çiçeğe benzediği bahçeyle benim aramda. Ermenilerin Ararat’ı gibi bir şeydi belki de orası benim için. Çocukluğumda uzandığım çimenlerde hep kafamdan geçen varoluş sorunlarından olmalı. Yeryüzü ile yaşadığım en saf karşılaşmadan olmalı. Annemin gerçekten annem olduğu, savaşla yaralanmamış zamanlarının anısından olmalı. Ölümümü hayal ettiğimde bahçede açan bir çiçek olduğumu kurgulardım. Ölünce oraya gömülüp bir çiçeğe dönüşmek istediğimi bunu bir vasiyet olarak yazmam gerektiğini düşünürdüm. Sonraları her gidişimde büyüledi beni bahçe. Her köşede çocukluğumun dokunuşları vardı. Sanki hayatın başladığı, gerçeğin gizlendiği yerdi orası. Bahçe bir saplantıya dönüşmüştü benim için. Annemin ölüm yıldönümünde arkadaşlarımla orada toplanmayı ve onu anmayı hayal etmiştim. Dindar olmadığım için göçüp gidenlerle ilgili farklı anma yöntemleri bulmaya çalışıyordum. Belki de dindarlık ihtiyacımı tatmin ediyordu bahçe. Hayatımın tapınma noktasıydı. Acılarımın mıknatısı beni oraya çekiyordu. Çocukluk bahçemde arınmaya çalışıyordum. Örselenmiş çocukluğuma geri dönüp onu bahçede iyileştirmek istiyordum. Ölüm yıldönümünden bir hafta önce oraya gitmek ve buluşmayı planlamak istemiştim. Bahçeye doğru yaklaştığımda bir gariplik hissettim.. Bahçe yerinde yoktu. Hükümet portakal ağaçlarının kesilip patates yetiştirilmesi konusunda teşvik vermişti ve bahçenin bakımını üstlenen Rum çiftçi bunu gerçekleştirmişti. Ağaçlar kesilmiş ve yakılmıştı. Bir köşede kerpiç bahçe evi öyle çırılçıplak duruyor ve bana kederle bakıyordu. O boşluktaki çığlığın ortasında dondum kaldım. Ulus bir zulümdür. Devlet de öyle... İnsanın insana örgütlü zulmü için icad edilmiştir ikisi de. Gömülmek istediğin bahçeyi bile alırlar elinden. Çocukluğunu cehenneme çevirirler. Hepimiz yurtsuzuz burada. Bunca ordunun bunca silahın bunca görüşmenin ortasında. Parkta yürüyorum ama ağaçlar bana ulusal dillerde konuşuyor. Dağlar bayrakların renginde bakıyor. Denize doğru koşmak istiyorum; askeri bölgeler kesiyor önümü. Kılıçlı beygirler kişniyor isyan ettikçe. Her yana kan ve para bulaşmış. Bir resmi geçit başlıyor. Tribünde gururla seyrediyor apoletli iktidar. Gözlerimi yumuyorum. Uzaklarda çok uzaklarda bir bahçe. Küçük bir kız çocuğu yere çömelmiş ağlıyor. Ulus bir zulümdür.",female
229,"Çizgi çizdim, geçme!!! New York’ta yağmurlu bir pazar öğle sonrasıydı. Restoranın sıcak ve uğultulu kalabalığından çıkmış, elimde şemsiye, birkaç vitrine bakmış sonra 15. Cadde’de on blok kadar yürümüştüm... “Dönüp bakmadın arkana, oysa geride kalan bekler, dönüp bakacak mı diye bekler... Ama sen bakmadın” demişti. Önümde ansızın duran taksi, üstelik müşterisi de yoktu... Broadway- Spring köşesinde inip ekmek almaya gidecekken vazgeçip, cadde üzerinde yürümeye devam etmiştim. Hızlanan yağmurdan kaçıp bir dekorasyon mağazasına girdim. Çam ve odun kokusu yayılmıştı her yana. Ve şahane bir müzik... Keten çarşafların, ahşap resim çerçevelerinin arasında dolanırken yüzünü anımsamıştım: “Birden aklına geliverecek bir gün. O koku ya da yağmur yapacak bunu. Sonbahar yarılanmış olacak vakit” demişti... *** Sabah uyandım, bilgisayarımı açtım ve birkaç yıl önce yazdığım bir öykünün girişini okudum... Yukarıda okuduğunuz satırlar dosyadan. Yaşanmış bir şey mi? Belki evet, belki hayır... Fark etmez... Sorum şu: New York yerine Elazığ yapsaydım şehri... Fark eder miydi? *** Elazığ’da yağmurlu bir pazar öğle sonrasıydı. Pastanenin sıcak ve uğultulu kalabalığından çıkmış, elimde şemsiye, birkaç vitrine bakmış sonra Atatürk Caddesi’ne kadar yürümüştüm... “Dönüp bakmadın arkana, oysa geride kalan bekler, dönüp bakacak mı diye bekler... Ama sen bakmadın” demişti. Önümde ansızın duran bir taksi, üstelik müşterisi de yoktu... Hazardağlı Kavşağı Malatya yolu köşesinde inip ekmek almaya gidecekken vazgeçip, cadde üzerinde yürümeye devam etmiştim. Hızlanan yağmurdan kaçıp bir çeyiz mağazasına girdim. Naftalin ve kuru kayısı kokusu yayılmıştı her yana. Ve şahane bir türkü... Dantel masa örtülerinin, nevresim takımlarının dizili olduğu rafların arasında dolanırken yüzünü anımsamıştım. “Birden aklına geliverecek bir gün. O koku ya da yağmur yapacak bunu. Sonbahar yarılanmış olacak vakit.” demişti... Yaşanmış bir şey mi? Belki evet, belki hayır... Fark etmez... Sorum şu: Bir Amerikalı’nın veya beyaz bir Türk’ün ya da bir Kürt’ün insani ihtiyaçlarını yaşadığı sınırlar mı belirliyor? *** BDPli Bengi Yıldız Bodrum’da bir teknede tatil yapmış. “Beyaz Türklerin cennetine girmiş.” Yani?.. “Özerklik ilan etmiş” yani... Böyle yankı bulmuş haber... Peki Van Gölü’nde tekneye binse ya da Tunceli’de Pülümür çayında suya girse, yanında arkadaşları olsa, tatilini yapsa aynı şekilde haber değeri var mıydı bunun? “Girme kardeşim bizim denize!!!” diyebiliyorsan eğer, en liberal kahkahanla dalganı geçiyorsan, en uzlaşmaz tavrınla karşı çıkıyorsan bir Kürt’ün Bodrum’da tatil yapmasına... Nevruz kutlamalarında polise taş atan, barıştan uzak dik söylemleri olan, çok eleştirdiğin BDP’li Bengi Yıldız’dan ne farkın var zaman? Öte yandan binlerce kez sorulmuş soruyu bir daha soralım: Tatil, tekne, yüzme, eğlence ülkemiz sınırlarında ırksal bir hak mıdır? Konakladığınız bütün otellerin, evlerin inşaatında Kürt işçiler çalışıyor. Muğla’nın, Bodrum’un nüfusu inşaat işiyle uğraşan Kürtlerle dolu... Değişmemesi gereken gerçek bu mu yoksa? İnşaatta kabul gören, tekneye mi geçemiyor? *** New York, Bodrum, İstanbul, Elazığ, Hakkari... Aynı aşkı, aynı özlemi, aynı kırgınlığı, aynı beklentileri yaşar insan... Şehir, sınır, dil, ırk tanımadan... Oturup bitirsem öykümü, içinden duygusunu çıkarmadan şehirleri, sokak isimlerini, kahramanlarımın kimliğini değiştirsem ne fark edecek? Hiç...",female
230,"Sevgili Margarita, Dün, seni, kızların Eleni, Hristina ve İlyada'yı ve henüz iki yaşındaki torunun Lukas'ı gömdük. 35 yıl sonra bir mezarınız olacak artık. Kilise tıklım tıklımdı Margarita, tanıdıkların 35 yıl daha yaşlıydı. Sizi buldukları ölüm çukurunda 17 kişi 1974'ten beri hep beraber yatıyordunuz. Tabutlarınızı askerler taşıdı içeriye. Size “şehit” deniyor çünkü. Bunu izlemek içime dokundu. Sizi alan, dünyayı mahveden savaşlara hizmet eden bir kurum, yasımızı bile sivil yaşamamıza izin vermiyor. Politikacılar konuştu cenazenizde. Neler yaşadığınızı sayfalarından okuduk bir miktar. Bütün bunlara küçücük yaşta tanık olan oğlun da anlattı kilisede. İçinde düşmanlık taşımayan pırıl pırıl bir insan... Bunları yazmak zor Margarita. Size tecavüz edilişini, kurşuna dizilmenizi. Ben en arkadaydım törende... Gözyaşlarım durmuyordu. Yanımda Katherina vardı; ağlayan bir melek gibi... Kalabalığın arasında Gülay, Aydın, Maria, Magda... Hepimiz oradaydık. Sizin kemiklerinizin bulunmasına yardımcı olan gazeteci arkadaşımız Sevgül de oradaydı tabii. Ailenin geri kalanı ona minnet dolu bakışlarla bakıyordu. Sadece bu biraz teselli oldu bize. Bir Kıbrıslıtürk kadın gazetecinin bulunmanıza vesile olması... Geçen hafta aramıştı beni:” 8 Mart'ta cenazeleri kalkacak; kadınlar olarak hep birlikte orada olalım” diye. “Onun adı Margarita (Papatya)” demişti. “Papatyalarımızla gidelim oraya.” Margarita, ne desem bilemiyorum. Küçükken sizi böyle kıyan bu savaşa “barış” dememizi istemişlerdi bizden. Bunun sevinçli bir olay olduğunu söylemişlerdi. 35 yıldır ülkemiz ikiye bölündü Margarita. Siz böyle korkunç bir biçimde bu dünyadan gideli beri çok çirkinlikler yaşandı. Cenazede yaşlı bir adam vardı. Çığlıklar atıyordu. Tabutların yanına gitmek istiyordu ama engel oluyorlardı ona. Çığlıkları, söyledikleri içimizi parçaladı... Şimdi bunları yazmak istemiyorum. Belleğimdeki görüntü gözyaşlarımı geri çağırıyor durmadan. Siz giderken tabutlarınızı teker teker okşadı bir kadın. Yıllar sonra da olsa sizlere veda edebildi sevdikleriniz. Cenazeden sonra Oroklini köyüne gittik ve kaybolan bir otobüs dolusu Kıbrıslıtürk erkeğin bulunduğu yere bir zeytin ağacı diktik. Köylüler bu katliamı yapanları biliyorlarmış. “Birisine araba çarptı. Öbürü de bir tankerin yanında alev aldı” dediler. Sonra Muratağa katliamında bütün ailesini kaybeden Hüseyin Akansoy konuştu. Kıbrıs'ta yaşanan katliamların belki de en korkuncunda bütün ailesini yitiren güzeller güzeli bir insan... İçinde kin, düşmanlık, intikam olmayan bir insan. Kıbrıslırumlara hikayesini anlattı. Onun acısı için Rumca gözyaşları döktü salondakiler. O kadar acının içinde düşündüm ki aslında biz bu ülkede ne güzel insanlarız. O katliamları yapanlar ve onları destekleyenler toplumun yüzde bir bile değil. İşte Hüseyin, bütün ailesini yitirmiş. Ama salondaki Mihalis onu sımsıkı kucaklıyor ve beraber ağlıyorlar. Benim de birşeyler söylememi istediler: “Bütün bu acılara rağmen burada olumlu birşey görüyorum. Biz birbirimizin acısını içimizde hisseden insanlarız. Kendi toplumuzdan birilerinin katlettiği diğer toplumdan kurbanlar için hep beraber ağlıyoruz. Biz barışı kurmaya, ülkeyi birleşirmeye kadir insanlarız.” dedim. Toplantının sonunda bir kadın geldi yanıma ve “Ben de sana kayıp oğlumun fotoğrafını göstereyim” dedi. Margarita, bir bilsen ne acı! 35 yıldır yasını tamamlayamamış bir anne... “Hayatta tek dileğim: Ben ölmeden oğlumun kemikleri bulunsun ve ona bir mezar yapıp üstüne bir istavroz dikeyim” diye inledi ve birbirimize sarılıp ağladık. Senin, kızlarının, minicik torununun sonunda bir mezarı var Margarita. Sevdikleriniz için küçük bir avuntu. “Hoşçakal” diyebilmek bile geride kalanlar için bir tesellidir bu dünyada. Hoşçakal Margarita!",female
231,"Dilediğim sulara özgürce yelken açabilme özlemi... Kimisi şairliğe, sözcüklerle kurduğum farklı düzlemdeki ilişkilere yoruyor akademisyenliğe karşı hissettiğim soğukluğu. Belki bir oranda böyle ama sorun daha derinlerde... Bir süredir Cioran’ın söyleşilerinden oluşan ‘Ezeli Mağlup’ adlı kitabı çantamda dolaştırıyorum. Bekleme anlarında okuduğum bir kitap bu... Bir kafede gecikmiş bir arkadaşı beklerken, dişçide, kuaförde... Cioran, bir söyleşide akademisyen olmayı neden reddettiğine kısaca değinir ama bütün kitap bunun bir açıklamasını sunuyor gibidir. Okurken ‘Evet tam da bu’ dedim kendim için... Bilumum kıskaçlardan, kurumlardan kurtulma isteği benimkisi... Dilediğim sulara özgürce yelken açabilme özlemi... Kimisi şairliğe, sözcüklerle kurduğum farklı düzlemdeki ilişkilere yoruyor akademisyenliğe karşı hissettiğim soğukluğu. Belki bir oranda böyle ama sorun daha derinlerde. Aslında şairlik bile bir başka yönden bakınca bir kıskaç benim için... Bir kendini ispat alanı, korunması gereken bir statü haline geldiğinde son derece yabancılaştırıcı... Şiirin terapik etkisine çok ihtiyacım var; bu doğru... Şiir, beni büyülüyor ve uçuruyor. İtiraf etmek gerekirse içimdekini ulaştırmak, hissedilmek ve sevilmek istiyorum ve şiir bunu bir oranda sağlıyor. Biraz da şiirle hayata müdahele edilinebilir düşüncesindeyim. Bir yanılsama da olabilir bu... Benim için en değerli olan şiirlerle yalnız olduğum; sözcükler aracılığıyla kendime ve hayata dair keşiflerde bulunduğum, kelimelerin garip bir biçimde birbirini bulmasıyla düşüncemde yeni pencereler açtığım anlar. Politika ile ilişkim ise pek çoklarınca anlaşılmıyor. Politik bir kişilik olarak bilinirim ama bugüne kadar hiçbir partiye üye olmadım, parti kurulunda yer almadım ve toplantıya katılmadım. Kıbrıs’ın iki tarafında ve Türkiye’de olmak üzere üç partiden milletvelili adayı oldum; bu doğru. Bütün bu deneyimleri keyifli anlarından çok olağanüstü sıkıcı yanlarıyla da hatırlıyorum ve daha çok da bir şairin yerine getirdiği görevler gibi görüyorum. Politikayı çok önemsiyorum ama onun bana kurallarını, çerçevelerini dayatmasına katlanamıyorum. Bulunduğum yerden, düşüncelerin sınırları aşmasına izin vererek müdahale etmek istiyorum. Kimseye bir bağım ya da borcum olmadan, hiçbir grup baskısı hissetmeden yapmak istiyorum bunu. Aslında beni hayatta en rahatsız eden otorite ve hiyerarşi galiba. Birisinin üstümde otorite kurması, beni bir değerlendirme içine koyup basamakların birine oturtması katlanılmaz geliyor. İnsanlar, bakışlarıyla bile başkalarına karşı sürekli bunu yapıyorlar. Kendilerinden üstün bir yanın onlar için bir tehdit oluşturuyorsa seni mat edebilecekleri başka bir alana çeviriyorlar bakışlarını. Görüntülerin, sahteliklerin birbirleriyle yarıştığı, oyunu kuralına göre oynayanın taltif edildiği bir dünya bu. Bir de zaten adaletsizlik doğum anından hatta rahme düşme anından başlıyor. Birisinin kolunu kıpırdatmadan ulaştığı yere bir başkası yoğun bir emekle ulaşıyor ancak. Kimse kimsenin neler çektiğini; biricik hayatlarımızın ne gibi hırpalanmalarla dolu olduğunu, çocukluktan getirdiğimiz onulmaz yaralarımızı dikkate almıyor. Dikkat, vahşi bir sistem içinde ötekilerin üstüne basarak kendini var etmeye yönelmiş durumda. Her değerlendirmenin içinde çeşitli yanılsamalar, kişisel hikâyelerin derin müdahalesi, ayırdına varılmayan ince ayrıntılar var. Nedense hep bunların peşindeyim ben. Normal bir insan olamıyorum bu yüzden. Derinleri kurcalayıp duruyorum. Hayata sürekli kırılıyorum. Ne yöne baksam içime bir sızı yerleşiyor. Karamsar biri değilim; yanlış anlaşılmasın. Hayatın içindeki karanlık kadar ışığı da görürüm, hatta çoğu kez ışık gözümü alır ve hayal alemine dalarım. Kötülüğü zor seçerim ama iyilik hemen cezbeder beni. Kötülüğü görmezden gelip iyiliği abartığım çok olur. Dışardan, oyunu kuralına göre oynayanların dünyasından bakılınca pek çok açıdan ne kadar garip göründüğümü hissedebiliyorum. Belki de en trajiği bu, hem garip olmak hem de başkalarının senin için oluşturduğu yargı ve anlatıyı bilmek. Normal taklidi yaptığım çok oluyor bu yüzden. Artık yakın arkadaşlarla uzun sohbetler, kendimize ve hayata dair paylaşımlar yaptığımız düşük tempolu hayatlar yok Yalanlar ve yanılsamalar aleminde hız ve başarı hırsı herşeyi tutsak almış.. Ben de artık en iyi arkadaşlarımı okurlarım gibi görüyorum zaten. Yazı yazmak bir monolog olsa da hayattaki en yakınlarım, içimi dilediğim gibi açabileceğim birileri varsa, okurlarım onlar da... Yazarken hissettiğim cesaretin nedeni yalnızlığımdan başka kaybedecek bir şeyimin olmaması. Aslında bir yazının bize verebileceği en büyük heyecan , yazarının deneyiminin bizim de deneyimimiz olduğunun keşfi değil midir? Umarım en azından bir kaç kişiye isabet etmiştir.",female
232,"Toplumla ilgili ve en azından bir kısmı zaten iktidarın eseri meselelerden konuşuyor ve de siyasal ve demokratik çözümleri düşünüyorsak etkin bir muhalefet ihtiyacından kaçamayız demiştim dünkü yazıda. Bugün Türkiye’nin en temel meselesi de burada... Temel meselenin burada olduğunu söyleyen çok, fakat bu derde deva öneren pek bulunmuyor... Kolay da görünmüyor. Örneğin bugünKürt meselesinde, hernekadar siyasal ve demokratik çözümlerden vazgeçilmemiş gibi görünse de, uygulamaların çözümü değil çözümsüzlüğü tırmandıracak yönde olduğu ortada. Bu koşullarda barışçı ve demokratik çözüm istemininin nasıl güçlendirileceği gibi bir sorunumuz olduğuna kuşku yok. Çok kişi de bunu istiyor... Ama nasıl? Örneğin KCK tutuklamaları, Irak operasyonları, BDP’ye ilişkin kayıtsızlık , hatta küçük görmeler devam ederken, bunların Kürt hareketinde bir sindirme sağlamak üzere yapıldığını düşünebiliriz. Umulan olacak mı dersiniz? Yoksa, bunun getirdiği öfke ve intikam duygusuyla, -ne yazık ki desek de- barışın değil terörün ve savaşın, çok daha fazla can kaybını mı beklemeliyiz? Örneğin bugün bir tarafta, PKK savaştan vazgeçmeyecek, Kürtler ayrılıktan başka bir şeyle tatmin olmayacak diye konuşanların, öteki taraf da, bunca operasyon, bunca tutuklamadan sonra savaştan başka bir yol bırakılmadığını düşünenlerin arttığını söylersek yanlış mı olur? Ne yazık ki, her iki tarafın yaptıkları umuda fazla yer bırakmıyor. Kuşkusuz bugün de, sorunun çözümü için Hükümet’in hangi yolda ve ne gibi adımlar atması gerektiğini dile getirmekten vazgeçilmiyor. Onları dinlememek olmaz... Siyasal çözüm istenildiğinde, asıl sorumluluğun hükümete düştüğüne de kuşku yok... Ama, sorun da burada... İktidara bu adımları attıracak, gereken değişimlere gitmesini sağlayacak bir güç ortada var mı? İşte asıl mesele dediğim bu... Silahlı gücü saymazsak ve zaten onun devre dışı kalmasını istiyorsak, iktidarın “iyi niyetinden” fazlasına ihtiyacımız var. Bunu da toplumsal ve siyasal muhalefet sağlayabilir. Muhalefet yetersiz kaldıkça, neyin yapılacağı veya yapılmayacağı da, iktidarın insafına veya çıkarına kalmış demektir... Şimdi de bu noktadayız. Biliyorum, Kürtlerin ve BDP’nin bu toplumun en dinamik güçleri olduğunu görmemek mümkün değil. Öyleler... Fakat bu toplumsal gücün yeterli bir siyasal güç oluşturabilmesi için dışardan desteğe ihtiyaç olduğu da yadsınamaz... Birkaç gün önce Meclis dışı sol partilerin BDP’ye destek sunduklarını okuduk. İyi ve gerekli... Bundan ötesine ihtiyaç olduğuna ise kuşku yok. Örneğin bu desteği Meclis’e taşımak, Meclis’te var etmek başlı başına önemli. Bu, yalnız Meclis’teki sayısal güç açısından değil, toplumsal güç açısından da önemli ve gerekli... Aslında, Türkiye’nin daha birçok sorunu açısından, iktidarın hem yaptıkları hem yapamadıklarını toplumsallaştırarak güç kazanacak bir muhalefete ihtiyaç var. Böylesi bir muhalefetin de, bugünkü koşullarda CHP ve BDP güçbirliğinden başka bir yerde bulmak mümkün görünmüyor. Peki, bu mümkün mü? Olamaz diyeceklerdir... Bir sürü engel var diyeceklerdir... CHP’nin geçmişi ve bugünüsayılıp dökülecek, aralarında doku uyuşmazlığı var diyeceklerdir... İlkesel olarak da, pratik olarak da işlemez diyeceklerdir... Diyecekler de diyeceklerdir... Biliyorum, haksız da olmayacaklardır... Peki, bunun yerine AKP Hükümeti bu sorunu çözer mi diyelim? Daha fazla şiddet ve ölümden mi medet umalım? Hem toplum hem Meclis en iktidar bir gün hiayete erer diye mi bekleyelim? Yoksa şu soruları mı soralım? Türkiye’nin demokratikleşmesi Kürt sorunu çözülmeden olmazsa, niye bu mesele CHP’nin birinci meselesi değil ve niye CHP, bu meselenin siyasal yoldan çözülmesi için BDP ile işbirliği ve güçbirliği yapamıyor? Niye demokratikleşme gibi, hak ve özgürlüklerden yana-sol olsun, olmasın- bir muhalefetin de Kürt’lerin demokratik hak taleplerine destek vermeden olamayacağı kabul edilemiyor? Niye CHP, gemişin yüklerinden kurtulmak, buna karşın getirdiği kazanımlara sahip çıkmak istiyorsa Kürt sorununda nerede saf tutacağını göremiyor? Ya da Dersim gibi olaylarda gerçek bir üzüntü duyulduğunu ifade etmek istiyorsa, benzeri bir sorunda haktan ve özgürlüklerden yana olmak gerektiğini anlayamıyor? CHP gibi, BDP’ye veya Kürt siyasal hareketine de sorulacak sorular var. Örneğin siyasal platformda kendilerini de, hak taleplerini de güçlendirmek için ittifaklara ihtiyaçları yok mu? Sorunlarını Türkiye’nin meseleleriyle bütünleştirmeden çözmeleri mümkün mü? Meclis’ten çözüm bekliyorlarsa Meclis’te destek aramaları gerekmiyor mu? Kısacası CHP-BDP işbirliği neden olmaz derseniz birçok şey sayılabilir. Ama hem Kürt hem Türk tarafı, daha doğrusu bu toplum için, “neden olmalı” sorusu daha doğru bir soru olsa gerek.",female
233,"Çocuk dediğiniz genelde kural bilmez. Yasak tanımaz. Tek otoriteyi anne babası bilir. Ta ki okula gidene kadar. Ailelerinin yanından çıkıp ilk defa gri taş binalarda, kendinden epeyce iri olan, otoriter bakışlı amca ve teyzeleri gören çocukların küçük bedenleri titremeye başlar. ‘Öğretmen’ kavramı yaşlardaki kimi çocuklar için Mahmut Hoca’dır belki. Hayal kırıklığı çoğu zaman burada başlar. İnsanın belki de ilk defa ailesinden daha fazla zaman geçireceği, kurallarla örülen bir duvarın arkasında tutulmaya başlanması bu döneme rastlar. Pavlov’un köpeklerine benzemeye de bu zamanlarda başlarız biraz da. Derslerde zil çalınca sevinçle kendini dışarı öğrenci tekrarlanan zili duyduğunda hareketleri yavaşlar, masunlaşır. Gün içinde bu birkaç kez tekrarlanır. Belli bir süre için kesinlikle konuşmadan, gülmeden, fazla kıpırdamadan, asla uyumadan çok da fazla soru sormadan uslu uslu oturacağı sınıflara yönelir. İdealist öğretmenlerim oldu. Hepsini saygıyla anıyorum. Öğretmenlik mesleğinin maalesef gerektiği değeri göremediğini düşünüyorum. Eğitim konusu bana göre en önemli konulardan biri değil, en önemlisi olduğu için öğretmenlere şimdikinden çok daha fazla değer verilmesi ve çok iyi seçilmesi gerektiğine inanıyorum çünkü onlar aktardıkları bilgilerden çok öğrencilerin seçimlerini, geleceklerini, nasıl bireyler olacaklarını düşündüğümüzden daha fazla etkiliyorlar. Ailemde annem de dahil olmak üzere çok öğretmen var. Ama bu gerçek bile ‘öğretmen’ kelimesini duyduğum yüzümün ekşimesine, içimin sıkılmasına engel olamıyor. Biz küçümsüyoruz bazı gerçekleri gibime geliyor ama çocuklar için öyle önemli ki okul yılları. Bize göre zamanlar ‘normal’ olan bir sıra dayağı gerçeği vardı mesela. Bir çocuğum olsa ve onun başına böyle bir şey gelse bir kaplan gibi atlarım gibi geliyor küçücük ellere tahta cetvellerle vuran öğretmenin üstüne. Küçükken de anlayamazdım nasıl bir insanın bu kadar büyük kin ve nefretle, bir metrelik cetvellerle kendinden on kat küçük birine derin bir intikam hırsıyla vurabildiğini. Küçük çocuklar belki de büyüklerin gerçeklerini anlayacak kadar ‘akıllı’ değiller ama onların da bir hafızaları var ve onlar da bir gün sizin boylarınıza geliyorlar. Ve çocuklar bütün arkadaşlarını, öğretmenlerini bir gün unutsalar bile ilkokul öğretmenlerini asla ama asla unutmuyorlar. Ben hâlâ hatırlarım bana boş yere atılan tokatları, bütün sınıfın önünde dayak yiyen arkadaşlarımızı, sıra dayaklarını… ‘Sıra dayağı’ başka hangi ülkenin dilinde vardır acaba? Arkadaş arasında gülerek anlatıyoruz belki ama yedi yaşında bir çocuğun bunları yaşaması aslında hiç de normal değil. Başka yaşlarda da normal değil. Daha küçücük, savunmasız yaşında şiddete maruz kalan çocuklardan ilerde ne bekleyebiliriz? Bir ülkenin öğretmeni; ülkenin aydın kesimi diye değerlendirilen bireyi, yedi yaşındaki bir çocuğun üzerinde cetvel kırabiliyorsa ülkenin geleceğinden ne bekleyebiliriz? Kafası bütün arkadaşları önünde öğretmeni tarafından tahtaya vurulan öğrenci liseye geldiğinde bir öğretmeni dövüyorsa suçlu kim? Okuma yazma öğrenme hevesiyle, arkadaşlarıyla oyun oynama heyecanıyla okula giden çocukların bir gün Kubrick karakterlerine dönüşmesi hiç de şaşırtıcı gelmiyor bana. Öğretmenler bilmeden de olsa belki bizi daha yaşlarda gerçek hayata hazırlamışlar. İyimser ve hastalıklı bir bakış açısından bunu böyle de yorumlayabiliriz. Yaramazlık yaparsan cetveli yersin, onunla yetinmezsen ibret-i alem olsun diye herkesin önünde meydan dayağı yersin, ne de olsa büyüyünce yaramazlık yaparsan da aynı şeyleri polis amcalar sana yapar. Korkudan kimse itiraz edemez ya çoğu zaman büyüyünce de değişmez bu gerçek. Cetvelin yerini coplar alır belki. Çocukları tahta cetvellerle ya da özel yaptırdıkları sopalarla (bu öğretmenin hayal gücüne ve yaratıcılığına bağlı olarak değişebiliyor) döven öğretmenler, öğretmenleri coplayan polisler… Ortaya çıkan tablo utanç verici. Az bir ücret karşılığı, var gücüyle çalışan bütün idealist öğretmenler bir yana, bizim eğitim sistemimiz bu. Sert bir otorite ve şiddete dayalı. Önce öğretmen diye okullara atanan ve bu güzel mesleği kirleten canavarlardan kurtulalım sonrası çok daha kolay… Ama daha yedi yaşında küçük kalpleri, kocaman bedenlerin karşısında dışarı fırlayacak gibi atan, korkudan altına yapan, kafasına vurulan, parmak uçları, avuç içleri cetvelle vurulduğu için yanan, sırtı üzerinde sopa kırıldığı için acıyan bugün büyümüş olan çocuklardan ‘normal’ olmalarını nasıl bekleyebilirsiniz? Şiddet, şiddet, şiddet… Sen öğrenmezsen onlar döve döve öğretirler… Bir ülkede bir insan top oynayıp, ip atlayacağı dönemde şiddet ve dayak bu oyunlar gibi normalleşmişse yolunda gitmeyen bir şeyler var demektir.",female
234,"Savaşı başlatmak bitirmekten kolaydır! Bazı kitaplar bir daha daha okutuyor kendini... Hatta kimi bölümleri ezbere biliyor da olsan yine şaşırıyorsun okurken... 17 yaşındayken diline hayran kaldığım ve neredeyse satır satır aklımda tuttuğum “Yüz Yıllık Yalnızlık” isimli kitap bu yaşımda okuduğumda kahramanlarındaki yüz yıllık bıkkınlıkla çekiyor beni... Birkaç satır alıntılamama izin verin.. *** (...) Albay Aureliano Buendia “Sana bir şey soracağım arkadaş, niçin savaşıyorsun?” diye sordu. Albay Gerinaldo Marquez “Niçin olacak, yüce Liberal Parti için tabii” diye yanıt verdi. “Niçin savaştığını bildiğin için şanslısın doğrusu. Bana gelince, ancak şimdi kafama dank etti: ben yiğitliğe kara çaldırmamak için savaşıyorum!” Albay Gerinaldo Marquez “bu kötü işte” dedi. Albay Aureliano Buendia, onun bu tavrından hoşlanmıştı. “Doğru” dedi. “Ama yine de niçin dövüştüğünü bilememekten iyidir.” Arkadaşının gözlerinin içine baktı ve gülümseyerek sözünü tamamladı: “Ya da senin yaptığın gibi, hiç kimse için anlam taşımayan bir şey adına savaşmaktan iyidir. (s: 156) *** (...) Albay Aureliano Buendia, erişilmez gücün yalnızlığına battı ve ne yaptığını bilmemeye başladı. Komşu köylerde kendisini coşkun gösterilerle karşılayanlardan rahatsız oluyor, köylülerin düşman tarafa da aynı gösterilerde bulunduğundan kuşkulanıyordu. Nereye gitse kendisine kendi gözleriyle bakan, kendi sesiyle konuşan, kendinin onlara duyduğu güvensizliği ona duyan ve oğlu olduğunu söyleyen bir yığın delikanlı çıkıyordu karşısına. Aureliano kendisini oraya buraya dağılmış, çoğalmış buluyor, büsbütün bir yalnızlığa gömülüyordu. Kendi subaylarının bile yalan söylediğine inanır oldu. Marlborough Dükü’yle bile çatıştı. ‘İnsanın en iyi dostu, ölmüş olan dostudur’ diyordu. Kendisini hep aynı yerde ama her sefer biraz daha yaşlanmış, biraz daha yorulmuş, olanların nedenini, nasılını, hatta zamanını biraz daha bilmez durumda yakalayan bitmez tükenmez savaşın kısır döngüsünden, sonuçlanmamasından usanmış, tükenmişti. (s: 190) *** (...) Albay Aureliano Buendia bu sözü söylediği zaman, savaşı çıkarmanın, savaşı bitirmekten daha kolay olduğunu bilmiyordu. Hükümeti asilerin kabul edeceği barış koşullarını önermeye zorlamak için tam bir yıl korkunç ve kanlı çaba göstermesi gerekti. Kendi partizanlarını bu koşulların kabul edilebilir olduğuna inandırmak için de bir yıl harcamak zorunda kaldı. Barışa yanaşmayan ve mutlak zafer peşinde olan kendi subaylarının ayaklanmasını bastırmak için akıl almaz zorbalıklara başvurması gerekti ve sonunda onları pes ettirmek için düşman güçlerinden yardım umdu. Hiçbir zaman günlerdeki kadar büyük asker niteliğine ulaşmamıştı. (s: 194) *** Gabriel Garcia Marquez’in Can Yayınları’ndan çıkan “Yüz Yıllık Yalnızlık” isimli Nobel ödüllü romanını ilk okuduğumda 17 yaşındaydım. Sonra 29 yaşındayken okudum. Bugünlerde bir kez daha elimde... 17 yaşım yazarın diline, 27 yaşım söz konusu yarı gerçek olayların büyülü görkemine, 40 yaşımsa yazarın ürpertici bir kayıtsızlıkla anlattığı bıkkınlık ve “aynılığa” takılıp kaldı... Her sabah aynı haberleri okumak, hep aynı sona giden filmleri izlemek, hep aynı tepkilerle, hep aynı çekişmelerle, hep aynı zayıflık, hep aynı kuyu, hep aynı didişme ile karşılaşmak bu hep aynılık... Romanda büyükbaba bir gün uyanır ve zamanlar genç bir adam olan Aureliano’ya hangi güne uyandıklarını sorar. “Salı” diye yanıtlar onu genç adam... “Ben de öyle sanıyordum ama bir de baktım ki dünkü gibi daha hâlâ Pazartesi değil miymiş. Gökyüzüne bak hele, duvarlara bak, bugün de Pazartesi...” Ertesi gün ve bir sonraki gün ve bir ardından gelen... Perşembe günü yüzü yeni sürülmüş toprak gibi acıdan kırış kırış olmuş bir halde “Zaman makinesi bozuldu” diyerek ağlamaya başlar büyük baba... Ve aklını yitirir... O güne dek keşfettiği ne varsa, elleriyle yaptığı, ürettiği, ona, hayatına, geçmişine ait her şeyi kırıp döker. Bahçedeki kestane ağacına bağlamak zorunda kalırlar zapt edebilmek için... *** Bugünün Perşembe olduğuna bakmayın... Ben de baktım pencereden dışarı... Hiçbir şey değişmiyor... Bugün de",female
235,"Bu satırları gökyüzünde yazıyorum. Bu gece gökyüzünde uyuyacağım ve sabah uyandığımda Delhi adlı büyülü bir şehirde olacağım... Her şehrin bir kimliği var ve tıpkı insanlar gibi bazı şehirler de bize konuşur. Bazıları ise yalnızca sessizliktirler. Birbirimizden pek hoşlanmamış ve fazla derin bir iletişim kurmamaya karar vermişizdir. Bizi bir şehre bağlayan çok özel nedenler vardır kuşkusuz. Kimi kez çok karmaşık nedenler... Örneğin sadece birkaç saat için gitmiş de olsak, Yahudiler ve Filistinlilerin ortak köyü Neve Şalom""da kaldığımız günlerde, Akka""ya yaptığımız kısa ziyaret sırasında nasıl büyülendiğimi unutamam. Hâlâ çözmüş değilim ama sanki çocukluğuma dair bir şey vardı orada. Yitirdiğim uzak bir geçmişe dönüş gibiydi. Aslında pek çok şehir bana bu duyguyu verir. Geçmişe dönme duygusunu... Bazı ülkeler, ülkemizin otuz yıl önceki halini anımsatırlar bize... Çocukluğa dair mekânları... Zimbabve-Harrare de öyleydi; belki eski İngiliz kolonisi olduğundan... Havaalanına inişte çocukluk Kıbrıs""ımı anımsatan bir şey vardı. Sonra tamamen farklı bir gerçekliğe geçtik. Bu satırları gökyüzünde yazıyorum. Bu gece gökyüzünde uyuyacağım ve sabah uyandığımda Delhi adlı büyülü bir şehirde olacağım. Bu sabah Amman""daydım. Delhi uçuşuma 10 saat vardı ve şehre indim. Hazreti Google""a sormuş ve 3 saatlik şehir turları olduğunu öğrenmiştim. Ama ne kadar da aptalmışım! Cumaları Ürdün""de tatil olduğunu unutmuşum. Tur filan hak getire! Havaalanı otobüsü ile Kuzey istasyonuna vardığımda önümü taksi şoförleri kesti. Çoğu kadın gibi ben de taksi şoförlerinden ürkerim ama nedense risk aldım. Biri oğlan dokuzu kız olmak üzere on çocuğu olduğunu söyleyen 35 yaşındaki Muhammed üç saat gezdirmek için 20 Ürdün dinarı teklif edince yapacak fazla bir şey de olmadığından evet dedim. Bu genç yaşında ağzında diş kalmayan ve yoksul olduğu her halinden anlaşılan Muhammed""in yok sayılacak İngilizcesi ile anlaşmaya çalıştık. Bir ara dil bilen kardeşini arayıp telefonda onunla konuşturdu. Beni bir antik tiyatroya mozaik ve folklorun bir ara da sergilendiği döküm saçım bir müzeye götürdü. Sokaklarda bir erkek kalabalığı... Bir süre sonra tam da anlaşamadığımızdan aklıma bir fikir geldi. ""Her yer kapalı diyorsun peki kuaförler de mi kapalı?"" diye sordum. Sonunda bir kuaföre gittik. Kuaför kapalıydı ama yandaki zili çalınca bir kadın aşağıya indi ve kapıyı açtı. Muhammed""e yarım saat sonra gelmesini söyledik. Kuaför de nereden çıktı diyeceksiniz? Öncelikle ertesi gün Delhi’de şiir okuyacaktım ve saçlarım kötü görünüyordu. İkincisi kuaförleri severim. Oralarda çok özel kadınlık hallerine dair bilgiler edinirim. Aslında, Ortadoğu ve kadınlar denince aklımda hep iki filmdeki kuaför sahneleri gelir. Birisi bir kuaförde çalışan kadınların aşk hayatı çerçevesinde gelişen Karamel filmi. Beyrut""ta geçiyordu. Birileri şu ünlü “ Sex and City” dizisinden esinlenip “Oriental Sex and City” demişti film için... Ben çok sevmiştim. Bir tanıdıklığı ve sıcaklığı vardı filmin ve Ortadoğu kadınlarına dair anlatısı ilginçti. Diğeri ise "" Forbidden Lies"" adlı muhteşem bir belgeseldi. Belgesel gerçek hayat hikâyesi diye tam da Batılıların Ortadoğu""ya çarpık bakışını karşılayarak ""best seller"" olup şan şöhrete kavuşan Norma Khouri""nin yalanını ortaya çıkarmak üzere yapılmış. Ama bu yalan çerçevesinde Batılıların İslam algısına dair ve Norma""nın hastalanmış ruhundan hareketle hayata dair önemli şeyler söylüyordu yönetmen Anna Broinowski... İşte bu filmde de namus cinayetine kurban gittiği yalanı atılan başörtülü kız ve arkadaşı unisex bir kuaför salonu işletiyorlardı.(Tabii filmde bunun mümkün olmadığı; kadınlar erkeklerin saçını kesse kuyruğun bilmem nereye kadar uzayacağı söyleniyordu filan.) Gittiğim kuaför ""Karamel"" filmindeki kuaför değildi kuşkusuz ama kadınları görüp onlarla konuşabilmek için tek şansımdı. Kuaför, Filistinli Neriman""dı. Az sonra kızı, gelini, küçük torunu filan da indi. Yemek yemediğim öğrenilince hemen yukarıdan yemekler taşındı. Ayrılırken fotoğraflar filan çektirdik. Bu Amman""da geçirmek zorunda olduğum saatleri keyifli kılan bir girişim oldu. Kuaföre erken gelip kapıda beni bekleyen Muhammed bir büfenin önünde durup kağıt bardakta kahve ikram etti; sonra da Kral Abdullah""ın sarayının önünden geçirip onu sevdiğini filan söyledi. Tam da anlaşamadığımızdan şimdi nereye götürecek diye beklerken direğe asılı Ürdün bayrağını gösterdi ve bayrağın Guinnes rekorlar kitabında olduğunu söyledi. Bayraksever toplulukların hepsinin böyle bir efsanesi var sanki... Ben en büyük bayrağı bizimki sanıyordum. Aslında, gezi yazısı yazmayı pek sevmem. Turistlerin şehirleri anlamadığını; Lonely Planet gibi kitapların şehirlerin ruhunu gizlediğini düşünürüm. Gittiğim ülkelerin, kimsenin pek de ilgilenmediği bazı ayrıntılarını belleğimin bir köşesine kaydederim ve onlar zamanı geldiğinde beni ziyaret eder. Bazen bir şiire dize olurlar. Yine de, kısa süreli bir ziyaret de olsa havaalanından ayrılıp şehri ziyaret etme konusunda doğru karar vermişim. Sonuçta Amman""ı görmüş oldum. O kadar yakında yaşayıp gitmemek ayıptı zaten. Haftaya belki Delhi""yi, Delhi Uluslararası Edebiyat Festivali’ni yazarım.",female
236,"Bu milletin konuşmayı ne kadar çok sevdiği belli. İşte günlerdir dindar nesil yetiştirmeyi konuşuyoruz ya, önemli konulara değinen pek yok. Pek konuşulmayan üç şey söylemek istiyorum. Birincisi, bir zamanlar AKP’nin laiklik konusunda takiyye yaptığını iddia ederken bazı çevreler, onlar muhafazakar demokrat olduklarını söyler, liberal aydınlar da, “acaba” diyenleri azarlayarak “laikçiler” diye etiketlerlerdi. Daha sonraları ise, AKP’yi liberaller yalnız muhafazakar demokrat değil, ileri demokrat olarak ilan etmekten geri durmadılar. Çok fazla geriye gitmeye gerek yok; referandum tartışmaları hala hafızalarda taze. Şimdi, eleştiriye fevkalade tahammülsüz, geçmişte kendisini destekleyenleri bile ayıklamaktan kaçınmayan bir Başbakan; yargıdan üniversitelere uzanan adam yerleştirme politikaları; özerk kurumları birer birer ortadan kaldıran adımlar; düşünceleri teröre iliştirmekten kaçınmayan bir anlayış, dokunanın yandığı, eleştirenin güme gittiği bir dönem varsa, hangi demokrasi, hangi laiklik diye sormazlar mı? Ve de takiyyeden söz edenlerin haklı oldukları ortaya çıkmıyor mu dersiniz? İkincisi, din eğitimi devletin işi olamaz diyenlerin göz yumduğu mesele. Bu memlekette çok uzun süredir din eğitimi verildiği ortada değil mi? Hala devletin işi değildir diyenler, verildiğini mi unutuyor, gözden ırak tutmak mı istiyorlar? Düşünün... Bu memlekette yaklaşık 80 bin cami var; yenileri de yolda. Yalnızca İstanbul’da 3000... Yaklaşık 400 kişiye bir cami düşüyor. 87 bin de din görevlisi... Bu hocalar ne yapıyorlar acaba? Buna karşın, tüm Türkiye’de hastane sayısı 1220; (İstanbul’da 52’si Sağlık Bakanlığına bağlı olmak üzere 190 hastane). 60 000 kişiye bir hastane düşüyor. Okul sayısı 69 bin.... Diyanet İşleri Başkanlığı’nın bütçesi ise, her yıl artıyor. Örneğin 2008’de 1.2 milyar... 2012’de ise bir önceki yıla göre yüzde 22 artarak 3 milyar 892 TL olmuş. Bütçesinin yüzde 95’i de personel harcamalarına ayrılmış. 1000 tane de Mele yetiştirilecek, biliyorsunuz! DİB’na yüklenilen yeni görevler var tabii! Ya din dersleri! Seçmeli olarak varlığı daha gerilere gitse de, din derslerinin 1956 yılından bu yana ilk ve orta öğretimde ders programına alındığını biliyoruz. 1980 sonrası ise, 1982 Anayasasının da öngördüğü gibi ilk ve orta öğretime Din Kültürü ve Ahlak Bilgisi adı altında zorunlu bir ders var. Uygulamada bu dersin İslamiyet’i esas alan bir din dersi olduğu da bilinmekte. 1951 yılından bu yana da imam hatip okulları var. İlköğretim sekiz yıla uzayınca öğrenci sayısında bir azalma var ama bakmayın. AKP hükümeti ona da çare buldu; üniversiteye girişte katsayı farkını kaldırdı. 2009 yılında 10, 2010 yılında 28 İHL daha açtığı gibi, öğrenci sayısının da 290 bini bulduğu görülüyor. Hemen her camide açılan Kuran kurslarını saymıyorum. Tüm bu rakamların çizdiği tablo nedir? Dindar bir gençlik için her olanak hazırlanmış değil mi? Eğer Başbakan’ın söylediği bunun da yetmediğini gösteriyorsa, bu demektir ki, gelecek kuşakları dindarlık konusunda zorunlu din derslerinden ötesi bekliyor. Acaba, din kurallarına uygun yaşamak mı “zorunlu” olacak? Ne dersiniz? Artık medrese benzeri okullar mı olur, devletin uygulamaya koyduğu ödül-ceza sistemi mi olur, mahalle baskısı mı olur, maişet derdi mi olur, neler girer devreye bilemiyorum ama, bugünkü tablodan bir ötesi hiç de olumlu şeyler düşündürtmüyor insana. Üçüncü nokta, dindarlıktan ne anladığımız meselesi. Dindar nesil ile dini vecibelerini yerine getirecek kuşaklardan söz ediyorlarsa, dini eğitimin devletin işi olmadığının ötesinde bu topluma ne faydası olacağı gibi bir soru da var. Kur’an okuyan, namaz kılan, oruç tutan bunu kendi hayrı için, öteki dünyayı sağlama almak için yapıyor. Böylesi bir dindarlıktan bana ne; bu topluma ne? Yani laiklik gibi bir derdimiz olmasa da, devletin bunun için kaynak ayırmasına hayır demek gerek. Yok dindar gencin daha ahlaklı, daha dürüst, daha yardımsever filan olacağı düşünülüyorsa, bu konuda hiç bir güvence yok. Müslüman ülkelerdeki yolsuzluklar da ortada, İslami sermayenin kar hırsı da; açlık, yoksulluk da ortada, abdestli kapitalistler de; yalan riya da ortada, ikili üçlü yaşamlar da... Bu ülkeye gelirsek, bugün olduğu gibi, Uludere katliamına aldırmayan, Van depremine koşmayan, gencecik çocukların coplanmasına da, tutuklanmasına da yanmayan, düşüncenin hapsedilmesini dert etmeyen, onca fakirin, açın, çıplağın varlığını olağan karşılayan bir dindar gençlik olacaksa bana ne, bize ne! O nedenle, Başbakan’ın Paul Auster’e dediği gibi ben de, “böyle dindar gençlik olsa ne olur, olmasa ne olur” diyeceğim.",female
237,"Bir gelecek beklemekte her birimizi. Orada gizlenmiş küçük ışıltılar, belki de bazı küçük mucizeler var Evet, gerçekten de öyle: Kimselerin vakti yok/ Durup ince şeyleri anlamaya.* Hepimizin gördüğü, sezdiği, içinde hissettiğini ancak bir şair böyle dillendirebilirdi. Böylesine yalın biçimde ve çağın ruhunu önümüze sererek... Hayat akıp gidiyor. Yeni bir gün, yeni bilgi akışı demek zamanımızda. Düğmelerine bastığımız radyolar ve televizyonlar, sayfalarında dolandığımız gazeteler, bilgisayar ekranından bize konuşan fotoğraflar, kamera görüntüleri ve kelimeler... Sonra akşam haberlerinde birtakım kravatlı adamlar ve sayıları da olsa kostümlü kadınların karar alıcılar olarak geleceğimize yaptığı müdahaleler... Her sabah gözümüzü yeniden açıyoruz dünyaya. Ezan ve çan sesleriyle... Bir sevgilinin kucağında ya da yapayalnız, belki bir yabancının yanında, güzel bir villada belki, bir otel odasında ya da yoksul bir evde... Pek çok insan fırlayarak kalkıyor yatağından, şehirlerin gürültüsüne katılıp işyerlerine, fabrikalara ulaşmak için... Oburca tüketeceğimiz her şeyi hazırlamaya koyuluyorlar. Çocuklar, okul denilen şaibeli mekânlara bırakılıyor. Her yerde bilgilerle donatılıyor, kanılar oluşturuyoruz. Onları pek de sorgulanmadan kabullenmemiz zaten öğretilmiş bize... Sürekli yargılıyor ve kalemi kırıyoruz sıklıkla. Kötüleri ve iyileri, bizden olanlarla ötekileri belirliyoruz. Her geçen gün ömür denilen sınırlı zamanımızın bir dilimi daha tükenmekte. Akşam yeniden yatağa girerken günün neler getirdiğini düşündüğümüzde ise farklı bir hikâye, farklı bir bellek taşıyoruz her birimiz. Sayısız hayat içinden, bir gün içinde yaşanabilecek sayısız olasılık içinden bir parça düşmüştür payımıza. Dünyanın mutlu azınlığından biriysek eğer, hayatın keyiflerinden koparabildiğimiz kadarını almışızdır... Büyük şehirlerdeki yaşamlardan birkaç sergi, güzel bir film, hoş bir akşam yemeği belki ... Belki de daha farklı keyifler bulmuşuzdur hayatta... Kimilerinin hayal bile edemeyeceği güzelliklerini tüketmişizdir. Kredi kartlarıyla her şeyin tadına bakmaya hazır hedonist kalabalığın arasında savrulmuşuzdur oradan oraya. Belki de şehrin uğultusundan kaçmış kırlarda sayısız çiçekle sessiz ve derin bir diyalog yaşamışızdır. Ya da çok daha anlamlı bir çabayla dolmuştur gün. Başkaları için, daha iyi bir dünya için bir aktivitenin içinde olmuşuzdur. Belki tam da bugün, çok özel dertler, sayısız aksilikler getirmiştir hayat bize ya da tam tersine özel sevinçler... Uzayın boşluğunda dönüp duran mavi topun üzerinde küçücük bir noktadan başka birşey olmayan biz, kendi hayatımızı merkez saymış, girdaplara kapılıp acılar çekmiş ya da küçük ışıltılar yakalamışızdır. Trajik olan şu ki; bir gün elimizden kayıp giden zamanlara baktığımızda derin bir iç çekişle onları boşuna harcadığımızı söyleyebileceğiz. Bunu bugünden bilsek bile kendimizi çaresiz hissetmemiz en acı olan. Kendimizi zorlasaydık belki bazı dağları aşabilirdik. Yıllar sonra böyle bakabiliriz bu güne. Yıllar öncesine baktığımız gibi. İleriye ve geriye doğru bakmak böyle bir şeydir çünkü... Sayısız olasılık vardır bir hayatın nasıl yaşanacağına dair ama bunların pek çoğu hızla ihtimal dışı bırakılmıştır kendi biricik hayatımızın getirileri ve dinamikleri yüzünden. Bazı sabahlar, nasıl da karanlığa çeker hayat insanı... Gün yitirilmeye hazır bir bahis gibi başlar. Yeryüzünde kaybolur; acılar içindeki ruhumuz. Bazı sabahlar ise küçük bir ışıltı yakalayıp peşinden koşarız. Gülümseyişimiz çevrede gülücükler açtırır ve bize geri dönerek çoğalır. Gülümseyişler sunduğumuz başkaları da bunu alıp çevrelerindekilere saçarlar ve belki biz bilmeden sevdiğimize varır. Yeni bir gün daha başladı işte. Diğerlerini benzediğini sandığımız ama aslında benzersiz olan bir gün. Sevinmek ve üzülmek için sayısız neden taşıyan, nasıl yaşanacağına dair sayısız olasılık barındıran bir gün. Bu günün içinde duran kendi hayatımızın başrolündeki biz, belleğimizde belki de çok zor ve yorgun bir geçmiş taşımaktayız. Yine de bir gelecek beklemekte her birimizi. Orada gizlenmiş küçük ışıltılar, belki de bazı küçük mucizeler var. İşaretleri doğru okuyup onları bulabilmek, biraz da kendi elimizde değil mi?",female
238,"Bu hafta neler öğrendik? Pazar günlerinin böyle bir yeri var. Geçen altı günün düşünüldüğü, gelecek altı günün planlandığı yerde durur. Yayınlanmadan yasaklanan kitaplar, kafası kesilen bir İnsanlık Anıtı derken çevirmen Süha Sertabiboğlu'nun dilimize kazandırdığı, Sel Yayıncılık tarafından yayımlanan Yumuşak Makine adlı kitap hakkında İstanbul Cumhuriyet Başsavcılığı tarafından bir soruşturma başlatıldığını öğrendik. ‘Çılgın Proje’ diye bir şeylerden bahsediyorlar, hiçbiri son zamanlarda sanat ve edebiyat alanında atılan geri adımlar kadar çılgın olamaz! Yumuşak Makine'nin yazarı William Burroughs, Amerikan edebiyatında çığır açan Beat Kuşağıyla bağdaştırılır. Bu kitap ilk olarak 1959 (!) yılında Paris’te basılmıştır. İyi şartlarda büyüyen Burroughs, Harvard’da antropoloji ve edebiyat okumuş, okuduğu üniversiteden ve şehirden nefret etmiştir. Eşcinseldir. Uyuşturucu kullanır. Kimileri Burroughs’un eserlerinde uyuşturucuyu yücelten ve saçmalayan bir ‘ucube’ olduğunu düşünürken kimileri sanatsal açıdan onu yüceltir. Bütün bu insanlar bu yargılara kitabı okuduktan sonra ‘kendi’ özgür düşünceleriyle varmışlardır. Bizden ise onu değersiz şeyler yazan biri ya da bir dahi olarak nitelendirme hakkı bile alınıyor. Kütüphanemize ellerini uzatanlar bu hakkı kendilerinde nasıl buluyorlar diye merak ediyordum ki kitabın halkımızın ar ve namus duygularını incitebilecek nitelikte olduğundan yasaklandığını öğrendim. Açıkçası bir edebiyat eserinden ar ve haya duygusu incinecek bir insanın zaten Burroughs okuyacağına ihtimal vermiyorum. Analizler doğrudur; kitapta konu bütünlüğü yoktur, gelişi güzel kaleme alınmıştır, anlatım bütünlüğüne rivayet edilmemiştir, argo tabirler kullanılmıştır ve objektif yaklaşımlarda bulunulmamıştır. Ancak bu eseri sevenler de onu en çok bu nedenlerden dolayı severler zaten. Yazarların da bütün bu sayılanların tam tersini yapmak gibi görevleri ya da zorunlulukları yoktur. Ailecek okunacak türden bir kitap olmamakla suçlanan bir eser duymamıştım daha önce. Yoksa ailecek okunacak tarzdan kitaplar diye yeni bir tür çıktı da ben mi kaçırdım? Çevbir Çevirmenler Birliği yaptıkları basın açıklamasında “milyonlarca çocuğun sefalet ve yoksunlukla yüz yüze olduğu, temel sağlık hizmetlerinden mahrum bırakıldığı, devlet denetimindeki kurumlarda şiddete, işkenceye ve tacize maruz kaldığı, hatta hüküm verilerek cezaevine gönderildiği ülkemiz koşullarında, devletin, ifade özgürlüğünü kısıtlama yönündeki sistemli girişimlerine, ‘çocukları koruma’ sorumluluğunu alet etmesini protesto ediyoruz, Edebi niteliklerine ilişkin kararı ancak okurların, eleştirmenlerin ve edebiyat tarihinin vereceği eserleri, ‘müstehcenlik’ gibi edebiyat eleştirisinde yeri olmayan bir kriterle yargılamaya kalkışan zihniyeti protesto ediyoruz. Haklarında soruşturma açılan, kitapları yayınlayan ve çeviren yayıncı İrfan Sancı ve meslektaşımız çevirmen Süha Sertabiboğlu'nun yanında olduğumuzu beyan ediyoruz” dediler. Evet, bu hafta neler öğrenmişiz? İleri demokrasiye geçtiğimiz şu günlerde, ülkemizde edebiyat ve sanatın tabulara ve baskılara rağmen doğduğunu, yasaklarla bile geliştiğini ama yasakçı zihniyetlerce infaz edildiklerini öğrendik. Bazen saf saf sorarız neden ülkemizden daha fazla dünyaca ünlü filozoflar, sanatçılar, edebiyatçılar çıkmıyor diye, cevaplarını bulmak çok da zor gelmiyor artık. Bugün övündüğümüz yazarlar, sanatçılar yaşadıkları yıllarda yazıları ve şiirleri yüzünden onlarca davadan yargılanmış, hapse atılmış ve vatandaşlıktan çıkartılmıştır. Bazılarının mezarları ülkemizde bile değildir. Kısacası bizim ülke aydınına yaptığımız bir gelenekten ibarettir… Bu gelenek haline gelen cehaleti devam ettirmek de ülkemizin başımıza gelen en büyük felaketlerden biridir!",female
239,"Turne notları Lapa lapa kar yağıyor... Boynumun “Ben bir yere gitmiyorum, inatçıyım, inadın tekiyim” dönemi başladı yine... Pencerede yağan karı izliyorum. Bizi Gümülcine’ye götürecek araba evin önünde bekliyor. İki küçük ekmek dilimi kızarttım. Dün Kahramanmaraş’tan hediye olarak gönderilen acı biber salçası ile sabah Tarsus’tan aldığım domates salçasından incecik sürdüm ekmeğin üzerine. Birkaç dal maydanoz koydum. Bir tanecik de zeytin... Tarsus dün bahar havası içindeydi... İstanbul karlı şimdi... Gümülcine yolları da karlıymış... *** Kendini övenleri, kendine gelen övgü cümlelerini yayınlayanları ayıplıyorum ama bundan bahsetmezsem sanki bir şey sessiz sedasız kalacak, yazık olacak gibi geliyor. (Affınıza sığınarak...) İnsanın anne babasına, eşine, kocasına anlatması gibi bir istek belki de bu: “Oldu galiba, beğendiler herhalde” der ya insan... İşte öyle bir şey... Seyirci gittiğimiz her şehirde ayakta alkışlıyor oyunu biliyor musunuz? “Emanetçi”yi yani... Ve gözüm doluyor benim her finalde. Mesela Tarsus’ta beş yüz kişilik salonda neredeyse yedi yüz kişi vardı dün gece. Ek sandalyelerin yanı sıra yüzlerce kişi ayaktaydı. Ve yüzlerce kişi de kapıdan dönmüş. Ben galiba iyi ettim. Evet evet, iyi ettim tiyatroya dönmekle. Ama yazıdan da kopamıyorum. İşte... Kopmam da gerekmiyor ki... Hatta... *** İstanbul’da ve televizyon kanalları arasında memleket meselelerine, evde dört duvar arasında kendi küçük hayatımızın dolambacına kapılıp unutuveriyor insan... Aslında nereye ait olduğunu... Nasıl ve ne güzel bir ülkenin evladı olduğunu. İyi ki bu güzel oyunla düştüm yine yollara. Tarsus’ta Kırkkaşık Bedesteni’nde iğneoyası çiçekleri sevip, Kleopatra iksiri içip, esnaf kadınlarla sohbet ederken, Ashab-ı Kehf Mağarası’nda “Yedi Uyurlar”ın yattığı yere bakıp hikâyelerini dinlerken, Aziz Paul’un kuyusundan su çekip, bana hediye edilen bir kucak nergisi koklarken bir daha iyi ki bu memleketin çocuğuyum ben dedim... Tarsus Kaymakamı Orhan Şefik Güldibi, Belediye Başkanı Burhanettin Kocamaz, Özel Kalem Müdürü Tuba Kaya, Organizatör Korcak’a çok ama çok teşekkür ediyorum. Gösterdikleri misafirpervirliğe ve beni bine yakın Tarsuslu’yla buluşturan, bu etkinliği gerçekleştirip bizzat içinde bulundukları, bana eşlik ettikleri için... Tarsus’u anlatabildiğimce anlatmak boynumun borcu olsun... *** Hafta sonu Tarsus’a çok uzakta değildik. Kahramanmaraş’taydık. Kurtuluşunun 92. yılı kutlamaları nedeniyle oldukça zengin ve güzel bir programın davetlisiydik. Ankara Devlet Tiyatrosu değerli sanatçısı Adnan Erbaş’ın kaleme aldığı eseri çok değerli ağabeyimiz Sümer Tilmaç, Yasemin Öztürk, Serdar Tuncer ve çok kıymetli sanatçı arkadaşlarımız sahnelediler. Kültür Bakanlığı’nın kıymetli müzisyenleri de şahane müzikleriyle eşlik ettiler.Kahramanmaraş’ı gezebilmek ve algılayabilmek bir başka bahara kaldı. Ama iki şeyi hiç unutmayacağım. Bir, Kahramanmaraş çok soğuktu. İki, Kahramanmaraş halkı çok sıcaktı. O soğuğa rağmen binlerce Kahramanmaraşlı gecenin karanlığında ışıl ışıl gözleriyle biz buradayız diyordu... Ak Parti Kahramanmaraş Milletvekili Sevde Bayazıt Kaçar bölgenin ilk ve tek kadın milletvekili... İki küçük çocuğuna rağmen yapacaklarının, yapmak istediklerinin sevinci ilham verici şahane bir kadın... Bakalım Kahramanmaraş kadınları Türkiye’ye neler anlatacak?",female
240,"Sürekli bir ekrana bakıp bilgi alan bir insan tipi günümüz insanı. Başka insanlar hakkında bir yargı oluşturmakla meşgul. Her gündem geçici, her görüntü eskiyor hemen Bu hafta Kıbrıs’a uluslararası gazeteci akını vardı. Papandreu’nun seçim zaferi Kıbrıs konusunda bir heyecan yaratmış olmalı... Gerçi röportaj için kapımı çalan Portekiz RTP televizyonundan gazeteciler Berlin Duvarı’nın yıkılış yıldönümü nedeniyle bülünmüş şehir Lefkoşa ile ilgilendiklerini söylemişlerdi ama bu hafta Kıbrıs’ta boy gösterenlerin pek çoğunun Yunan seçimleri ardından adaya uğradıkları anlaşılıyor. Kıbrıs sorunun herhangi bir nedenle gündemdeyken telefonum çaldığında arayanın büyük olasılıkla yabancı bir gazeteci olduğunu bilirim. Bir zamanlar çığırından çıkmış haldeydi bu... Özellikle iki taraf arasında geçişlerin olmadığı yıllarda... Adaya teşrif eden pek çok yabancı gazeteci kapımı aşındırırdı. Yabancı gazetecilerin düşünme sistematiğini bilirim. Bana gösterdikleri ilgi tamamen “Görmemişin Kıbrıs’ın yanlış tarafında yaşayan bir Kıbrıslı Türk’ü olmuş” durumuydu. Bir ara, çocukluğumun ilk yıllarının geçtiği Peristerona köyüne ardımda kamera olmadan gidemez olmuştum. Köylüler de bu manzaraya alışmışlardı. Sınıfta yapılan çekimlerde ise öğrencilerim epey heyecan yaşamıştır. Kimisi bir hafta süren bu çekim süreçlerinin bazılarını sıkıntıyla anımsıyorum ama geri çevirdiğim çok kişi olmuştur. En önemli nedeni ‘hayır’ demeyi beceremem ama ilgi görmenin cazibesini de inkâr edemem. İnsanın başka dillerde ve ülkelerde sözünün işitilmesi hiç fena olmuyor. Gazetecilerle insan birkaç farklı duygu yaşayabilir. Birisi kullanılma duygusu. Sonunda kadın ya da adam işini yapacak ve para kazanacaktır. Sen onun malzemesisindir yalnızca; koparabileceğini koparmaya çalışır. Bir kısmı ödevine hiç çalışmamıştır ve saçma sapan sorular sorup söylediklerine de anlamamış gözlerle bakar. Dersine çalışan hemen anlaşılır. Bazıları fazla zekidir ve hazırlıksız da olsa kendini ele vermez. Kimisi ise işine tutkuyla bağlıdır ve zerafetle davranır. Sende yaratması olası rahatsızlıkları bilir ve önlem alır. Hikâyene gerçekten ilgi duyduğunu ve dostlukla davrandığını hissedersin. Yine de televizyon ekranlarında, sayfalarında çok fazla görünmekte adını tam da koyamadığım bir rahatsızlık var. Sen ne kadar dürüst olursan ol, lafını ne kadar düzgün söylersen söyle medya insanı kirleten bir şey. Milyonlarca insana kısa bir zaman diliminde bir başkasının formüle ettiği bir çerçevede sunuluyorsun. Ekranlarının başında oturan insanlar sana bakarken kimbilir neler hissediyorlar. Sayısız ülkeden sayısız gazeteci tanıdım. Kimi dönemlerde günde üç kişiye randevu verdiğimi anımsarım. Akşam yatmadan önce derin bir yabancılaşma duyardım böylesi günlerde. Evet, içimdekini içtenlikle söylemiştim; maskesizdim ama ona rağmen yine de tam ben olamıyordum kameranın karşısında. Saatlerce, hatta günlerce yaptıkları çekimleri kesip biçip on-on beş dakikaya sığdıracaklarını biliyordum. Sonuçta yazıya dökülen her şey bir kurgudur ve dilin boyunduruğu altındadır. Gazeteci yazısının çekiciliğinin peşindedir daha çok. Televizyon için oluşturulan görsel anlatı da öyle... Sürekli bir ekrana bakıp bilgi alan bir insan tipi günümüz insanı. Başka insanlar hakkında bir yargı oluşturmakla meşgul. Her gündem geçici, her görüntü eskiyor hemen. Geçenlerde bir arkadaşım “Bir ilişkiye hemen dalmamalı. Zaman vermeli” demişti ki anında itiraz ettim. Günümüz ilişkilerinde alışverişteki gibi ‘gördüğün yerde al’ kuralı geçerli. Sonra dönüp alırım dersen ya yerinde bulamazsın ya da zaten gezerken gözün başka birşeye takılır ve onu alırsın. Zaten rastlantısal, kısa tanışmalar çağında yaşıyoruz. Hız ve mobilite egemen hayata. Çok sayıda insanla kısa süreli kesişiyor yollarımız. Bir bir etkileşim olmuşsa olmuştur. Sonra uçar gider. Eve gelip giden gazeteciler de bunu düşündürüyor bana. Dünyanın bir yerinden kendi ülkelerinde çabucak tüketilmek üzere bir hikâye alıyorlar. Hemen eskiyecek bir gündemin peşine düşüyorlar. Eskiden yazarlık, kitap çıkarmak önemli bir şey sayılıyordu. Bugün ise çoğu pek bir etki yaratmadan gündemden düşen sayısız kitap çıkıyor. Tıpkı bir yeni araba modelinin ya da teknolojik gelişmenin kısa süre sonra bir öncekinin değerini azaltması gibi... Çabucak eskiyip değersizleşen nesneler dünyası bu... İnsan da bu nesnelere dahil.",female
241,"Nermin Abadan-Unat, namı diğer hayatını seçen kadın, namı diğer hocaların hocası, namı diğer Türkiye’de ilklerin kadını ve bana göre bereketli bir “Elma Ağacı” 90. doğum gününü kutladı. Onu zaten birçok güzel niteliğiyle biliriz. Ama 90. yaş gününde oğlu Mustafa Kemal Abadan’ın verdiği yemekte masaları dolaşan Nermin Hanım’ın gösterdiği performans hiç unutulacak gibi değil. Genç kızlığından gelen 60-70 yıllık arkadaşları, akrabaları, çoğu bugün bilinen isimler olan öğrencileri ve meslektaşlarıyla dolu yemekte Nermin Hoca, her masada orada bulunanlarla ilgili anılar ve esprilerle dolaştıkça herkesi bir kez daha kendine hayran bıraktı. O dolaştıkça onu izleyen gözlerde saygı ve sevginin ele tutulacak kadar yoğunlaştığını da görmek mümkündü. Hani uzun ömürlü olanlara “çınar” derler ya, ben Nermin Hoca’ya çınar diyemedim. Kendi yaşamını kurmak konusunda gösterdiği cesaret ve çabayı, verdiği dersler ve konferansları, yazdığı kitap ve makaleleri, gerçekleştirdiği projeleri, yer aldığı ulusal/uluslararası kuruluşları, yetişmesine katkıda bulunduğu bir dolu insanı düşününce “90’lık Elma Ağacı” demek daha uygun geldi. 90 yıllık yaşamına hem oldukça maceralı ve zorlu geçen bir yaşam hem de bir dolu uğraş ve eser sığdırmışsa, dayanıklılığı kadar bereketini de aktaracak bir yakıştırma bulmalıydım. Umarım bir itirazı olmaz İzmir’den İstanbul’a geldiğimde beni “meslektaş-arkadaş” olarak kabul eden Nermin Hoca’yla biraz daha yakınlaşınca, “deryalığı” yanında “dostluğunu” da tanıma fırsatı oldum. Sedef Kabaş’ın yaptığı söyleşi ile hazırlanan “Hayatını Seçen Kadın” kitabını okuyunca da, ona olan hayranlığım arttı. Bu “büyük lokma”nın nasıl ciddi bir azim ve çalışma, cesaret ve kararlılıkla inşa edildiğini de, nasıl bir vefa ve dostlukla örüldüğünü de görmem mümkün oldu. Yalnız bildikleriye değil, yaşamı ve kişiliğiyle de kendisinden çok şey öğrenilecek bir kadındı Nermin Hanım. Başka bir ülkeden, bir başka dilden ve geçmişten kendi kararıyla Türkiye’ye gelmekle başlayan bu yaşamın bir “göç”le kurulması nedeniyle mi, bilemiyorum , ama Nermin Hoca’nın ilgi alanlarını başında göç konusunun geldini biliyoruz. 1964 yılında “Batı Almanya’daki Türk İşçilerinin Sorunları” başlıklı çalışmayla başlayan göç çalışmaları hep devam etmiş, birçok çalışması da kamuoyuna yansımıştır. Akademik alanda kadın sorunlarıyla ilgilenme konusunda da bir öncüdür Nermin Hoca. Bunda da kendi yaşamının etkisi olmadığı söylenemez. 1962 yılında Türkiye’de “kadın okur yazarlığını” araştıran, 1967 yılında Modern Dünyada Kadın başlıklı kitapta Türkiye bölümünü yazan, 1979 yılında bu konuda ilk derleme kitabın yayımlanmasını sağlayan Nermin Hanım’ın, bugün izinden giden çok sayıda kadın akademisyen var. Ve bugün kadın konusunda çalışanların ve çalışmaların artması gibi, yaklaşımların değiştiği, çeşitlenip zenginleştiği de ortada. Çeşitlenen çalışmalara katılan yeni bir kitap var. “Nermin Abadan Unat’a Armağan: Bir Arpa Boyu...21.Yüzyıla Girereken Türkiye’de Feminist Eleştirinin Birikimi”. Kitabı Serpil Sancar derledi; Koç Üniversitesi bastı. 35 akademisyenin 1975-2010 arasındaki dönemi çeşitli açılardan irdeleyen yazılarıyla derlenen bu kitabın, Nermin Abadan Unat’a layık bir armağan olduğunu umuyorum. Kitapta yer alan çalışmaları ve bunları hazırlayanları tek tek sayamam, ancak büyük bir çeşitliliği içerdiğini söyleyebilirim. İçinde, Türkiye’deki toplumsal cinsiyete yönelik çalışmaların irdelenmesinden emek konulu feminist çalışmalara, Kürt kadın hareketinden Küresel İslam kadın hereketinde Türkiye örneğine, yazında, medyada, sinemada, tıpta kadından namus meselesine, hukukun getirdiği kazanımlara kadar uzanan bir çok çalışma var. Ele alınan konuların çeşitliliğini düşünürsek kadın çalışmaları açısından bir yelpaze denilebiir; bugün nereye gelindğini göstermesi açısından da ilginç. Kitabın adında yer alan “bir arpa boyu... “ ifadesi düşündürücü. Bunca yazıya ve kuşkusuz kadın konusunda yapılan daha birçok çalışmaya karşın nereye gelindiği sorusunu karşımıza çıkarıyor. Bu soruya, Nermin Hanım’ın kitapta yer alan söyleşideki ifadesiyle , “kadın çalışmaları kadın sorunlarını ortaya çıkarmakta etkili ama politikaları etkilemekte yetersiz“ kaldı diye yanıt vermek mümkün. Bunu gidermek açısından izlenecek yol belli ama bu yolun önünde bir dolu engel olduğu da biliniyor. Bunları nasıl aşacağımızı bilemiyorum. Ama içimizde yetişen 90’lık Elma Ağacı’na sağlıklı, sevgi dolu ve bol ürünlü yıllar dilerken varlığınin biz kadınlara da cesaret vermesini diliyorum. Kadınlara cesaret dilerken, dün Aile ve Sosyal Politikalar Bakanı Fatma Şahin’le görüşmesini anlatan Anayasa Kadın Platformu kurucularından Av Hülya Gülbahar’ın Bianet’teki söyleşisini okudum. Kadın ve Aieden Sorumlu devlet Bakanlığının Aile ve Sosyal Politikalar Bakanlığı’na dönüştürülmesin isim değil, kadın ve eşitlşik politikaları adına ciddi bir zihniyet değişikliğinin ifadesi olduğunu bir kaç kez yazdım. Gülbahar’ın görüşmeden edindiği izlenimler de Bakanlık’ıni cinsiyet eşitiği politikalarını değil, geleneksel ve hiyerarşik aile modelinin esas alındığını gösterir nitelikte. Şaşırmadım. Yine dün akşam Amerika’da kadınların oy hakkı mücadelesini anlatan bir filmi izlerken düşünmeden edemedim. Türkiye’de böyle mücadeleler yok , ama acaba şimdi kadın kuruluşları bir şey yapmayı düşünecekler mi? 90’lı yılların gerisine gitmeye niyetlenen politikalara karşı bu 20 yılda bir güç ve bilinç biriktiği gösterilebilecek mi? Yoksa... Örneğin kadın kuruluşları Bakanlık ile her türlü işbirliğine girmeyi reddederek ciddi bir protesto hareketi gerçekleştirebilseler nasıl olur? Hani, bu ülkede 5 Aralık, 8 Mart gibi günler pek hararetle kutlanır ya!",female
242,"Epeydir düşünüyorum. Sorun çok, yakınmalar da. Gözü iyice kapanmamış birçok gazeteci de dile getiriyor sorunları, yollara dökülenler, sokaklara çıkanlar da. İki hafta önce acının da, kaygının da bini bir para diye başladığım yazıda, neye yanacağımızı, neyi sorun edip yollara döküleceğimizi şaşırdık demiştim. Şaşırdık… Çünkü sorunlar, bu ülkedeki demokrasi, özgürlük, erkler ayrılığı, hukukun üstünlüğü gibi çok temel meselelerle ilgili… Sorunları çözmesi beklenen kurumlar ve düşünce sistemi sorunlu… Bu nedenle sorunların içinden çıkmak şöyle dursun daha da büyümesiyle karşılaşıyoruz. Bir kesim umudunu yeni anayasaya bağlamış ya, ben ondan da umutlu değilim. Bu Meclis’in ve bu anlayışın özgürlük ve barış getirecek bir anayasa yapabileceğine ihtimal veremiyorum. İktidarın yaptıkları ve anlayışı belli. Parlamentodan yargıya, siyasal partilerden sivil topluma, medyadan üniversitelere kadar nereye baksak bir tıkanmışlıkla karşılaştığımız ortada. Peki umut nerede? Tabii bu tıkanmışlığın, yalnız çözülemeyen sorunların artması değil, demokrasiye, demokratik siyasete olan güvenin hepten yitirilmesi gibi tehlikesi de var. O nedenle biran önce bu tıkanıklıktan kurtulmanın yollarını aramak gerektiğine de kuşku yok. Mesele de, çıkış noktasının nerede aranacağında… Örneğin bu noktada en büyük sorumluluğun muhalefete düştüğünü yadsımak mümkün değil. Ama ortada iktidara laf yetiştirmekten başka bir şeyle uğraşan bir muhalefet görebiliyor musunuz? İktidar kendini başarılı buluyor… Dış politikada konmşularla sıfır sorundan Ortadoğu’da taşaron rolüne geçilmesi dert değil… Ekonomik başarılar sayılırken insani gelişme endeksinde 92. sırada olmak önemli değil… Van depremindeki yetersizlikler ve ihmallerin çoktan birkaç bakanı yerinden etmesi beklenirken, eleştirilere “gülüp geçen” bakanların olması da mesele değil….Başbakan’ın vefası kadar büyük ki, ne istenirse yapmaya hazır; yeter ki “kellle” istenmesin… İktidar icraatlarıyla yürütme ile yasamayı tek elde toplarken, Parlamento’nun “serbest kürsü “olmaktan öteye gidemez hale gelişine de aldırmamak gerekiyor. O bile tehlikede, başka… Kürt sorunu can alıcılığıyla ortada dururken, bu sorunun siyasal yoldan çözümünde asıl muhatap alması gereken BDP için Başbakan’ın “Meclise gelseler ne olur, gelmeseler ne olur” demesini normal karşılayalım. Düşünce ve ifade özgürlüğünün kalmayışını, düşünce insanlarının kolayca terörle ilişkilendirilmesini, 71 gazetecinin hapiste olmasını, tutukluluk sürelerinin üç yılı geçmesini de gözümüzde büyütmeylim. Daha sayılacak çok şey var, uzatmayayım. Peki bunlar karşısında muhalefet orada burada konuşmanın, eleştirmenin, dert yanmanın ötesinde ne yapıyor? Bunu burada ben de yapıyorum, daha birçok kişi de… Yani konuşsunlar, diyeceğim yok ama bu toplum onlardan bunun ötesinde birşeyler bekliyor. Zaten birçok kesimin dile getirdiği eleştiri ve yakınmaları tekrar etmek değil, siyasete dönüştürmek gibi bir sorumlulukları var muhalefet partilerinin. Örneğin Van’daki ihmalller için ne yapmayı düşünüyorlar? Kısacası Parlamentoyu yalnızca “serbest kürsü” olarak kullanmaktan öteye geçebilecek bir muhalefet ve bu muhalefetin oluşturacağı gerçek bir siyasete acilen ihtiyacı var bu memleketin. İktidarla muhalefetin karagöz ve hacıvata dönüşen atışmalardan da, taraftarlar hoşnut olsa da, bilsinler ki birçok insana gına geldi. Muhalefet nasıl güçlenir; ne yapabilir? Siyasete ve demokrasiye gerçekten işlev nasıl kazandırılır? Bu toplum mıhalefet partilerinden oturup bunu düşünmesini ve bazı yanıtlar üretmesini bekliyor. Aldığınız oyları düşünürsek, bunu bu topluma borçlusunuz da… ESİN AFŞAR'I YİTİRDİK Esin Afşar’ı bilirdim tabii. Yaşadığı ömre çok şey sığdıran, elindekilerden farklı güzellikler yaratmasını bilen bir sanatçı olduğunu bilirdim. Örneğin Aşık Veysel’I cazla buluşturmasının ne kadar önemli olduğunu düşünürdüm. Bu yaz onu biraz tanıma fırsatım oldu. Şimdi ondan bana kalan bazı anılar da var. Ada’da birlikte dolunayın doğuşunu seyretmek gibi… Ve şimdi onu düşünürken, daha birçok alanda olduğu gibi müzikte de durmadan artan kötü işlerin iyi işleri nasıl geriye itttiğini, daha birçok sanatçı gibi onun da üretebileceği çok şey varken bunları yapamadığını düşünmeden edemiyorum. Onunla konuşurken, sanatçı olarak yapmak isteyip de yapamadığı çok şey olduğunu gördüm. Üzüldüm… Biliyorum, “has” sanatçıların kadrini bildiğimiz bir memlekette yaşadığımızı söyleyemeyiz. Ama böylece neler yitirdiğimizi bir düşünsek ... Esin Afşar gibi daha birçok sanatçının gözleri açık gitmesiyle neler kaybettiğimizi bir bilsek…",female
243,"Hepimiz zavallıyız O gazeteleri okurken bu kadar mı usanır insan? Bu kadar mı aynı olur bütün sayfalar? Bütün başlıklar? Bütün haberler? Bütün duyarlılıklar? Bütün magazin detayları? Bütün haberler? Bütün yorumlar? Her sabah aynı? Her sabah aynı!!! Gazeteler geceleri yayınlanan haber bültenlerinin, haber bültenleri gazetelerin tekrarı halinde... Akşam izlediğini sabah gazetede oku... Sabah gazetede okuduğunu akşam haberde izle. Her yazar her gün aynı yazıyı yazarken, her birbirinden farksız gazeteyi çıkarıyor... Ben neden, sen neden, neden Cem Yılmaz’ın tohumunu, başarılı doktorun hayatını, Orhan Pamuk’un hiç ama hiç merak etmediğimiz cinsel yaşamını bütün gazetelerin birinci sayfasında görüyoruz? *** Ödediğim fahiş aidata rağmen ısınmayan evimin pencereleri önünde kafamda bir bere, ayağımda yün çoraplar, üzerimde kalın bir sabahlıkla bezgin bezgin caddeyi, otobüsleri, zıvanadan çıkmışcasına kornaya basan şoförleriyle taksileri izledim önce. Zaten gazetelere dolmuşum... Zaten üşüyorum... Zaten ne zamandır kafam bozuk... Bir arkadaşın döktürdüğü çok süper memleket analizini okuduktan sonra bir tuhaf olmuşum. Çok tuhaf olmuşum. Limon yalamış gibi olmuşum. Çünkü iyi yazmış hoş yazmış da... Düşünüp duruyorum. O yazıları kim yazıyor aslında. Bir dolu yazıyı okuduktan sonra düşünüyorum. O yazıları kim yazıyor diye. Sahiplerinin sesi (ki çoğunu tanıdığım için) kelimeleri söylemiyor zira konuşurken. Yazarken nasıl buluyor, nereden de çıkarıyorlar? Bu gazeteler, bu sayfalar neden birbirinin aynı hem? Neden? Neden aynı ezberi ezber ettiriyorsunuz u-tan-ma-dan? *** Geçenlerde de yazmıştım... Anımsayan var mı bilmiyorum. Ruhumda bir Engin Ardıç ağacı salınıyor artık hüzünlü hüzünlü. Yaklaşık bir yıldır sanırım. Şu yün coraplı, yün bereli kedici teyze görünümümle içimdeki lanlı lunlu halim öyle uyumlu ki!!! İtiraf ediyorum!! Normal olmak için verdiğim çabadan yoruldum artık... Gözümde büyüttüğüm isimleri ezber ettiğim bunca yıla yazık olmuş sanki! Onların onayları için geçen gencecik yıllarıma dönüp baktığımda öyle bir acıyorum ki onaylanma çabama... O saçma “şehir” örgütlerine, tuhaf “düşünce” sistemlerine, acıklı varsayımlarına, havasız, münazara kulüplerine kabul ederlerse adamdan sayılacağımı sandığım beyhude yıllarım vah!!! Engin Ardıç haklı mıymış meğer? Ne diyor Turgut Uyar “Geyikli Gece” şiirinde: “(...) Ama siz zavallısınız ben de zavvallıyım, eskimiş şeylerle avunamıyoruz...” *** Van Gogh müzesinde kardeşi Theo’ya yazdığı mektuplar sergileniyordu... Kan izleri taşıyan son mektup da oradaydı... Sanat için aklının yarısını verdiğini söylüyordu Van Gogh kardeşine... Birkaç yıl önceydi. Normal olma mücadelemde başarılı olduğum günlerdi. Amsterdam’dayım. Güzel bir geziydi. Mektuplara bakıyordum... Hava yine çok soğuktu. Bu sabah mektuplar geldi aklıma. İyi düzenlenmiş bir reçete ile kaygıları bastıran, uykuları ve yeme içme rutinini hale yola sokan bir doktor kontrolünde “evli, mutlu ve çocuklu” mu olurdu acaba Van Gogh? Normal, düzenli ve maaşlı? Sıradan ve içimizden biri? Güvenilir ve herkes gibi? Çocuklarını güzel okullarda okutan, karısına ve yuvasına bağlılığıyla övünen, para biriktiren, kendi sınıfına uygun kişilerle görüşen ve hep bir üstü için çırpınan bir ortalama adamcık mı çıkardı acaba ortaya? Ayıplamak, yargılamak, kınamak, eleştirmek, geğirmek gibi “dışa-vurup-rahatlayancı“ biri mi olurdu acaba? *** Hava soğuk! Aidat ve kira yüksek. Ama evi seviyorum. Hayır taşınmayacağım. Hiç ama hiç umurumda değil Orhan Pamuk kiminle sevişmiş. Geri zekâlıca bir şey bu! Taksicilerin geceleri uyurken melatonin hormonu alması gerek. Sabah sakin uyanırlar. Bu kadar çok kornaya basmak akıl sağlığını, bozuk değilse de öğleye doğru bozar. Sürüden ayrılan kurt kapar diye diye... Sürü sürü yaşayarak... Ohooo bir sürü var bundan benden diye... Koyun gibi... Her gün onlarca birbirinin aynı gazeteyi okuyarak... Usandım... Ben uzlaşmak istemiyorum artık! “Hâlbuki korkulacak hiçbir şey yoktu ortalıkta Herşey naylondandı kadar”",female
244,"Başbakan sözün bittiği yerdeyiz dedi. Savaştan medet umanlara gün doğdu, barış yanlıları karalar bağladı! Sözün bitmesine isyan eden yazılar okuduk. Bir çoğu akla da, vicdana da hitap eden yazılardı. Söz hiç bitmez, barış sözle kurulur, anlaşma sözle yapılır diyorlardı ki, haklıydılar. Savaşın, şiddetin dışında ne düşünüyorsanız düşünün, sözsüz olmaz; sözden vazgeçilmez.. Ama; ama, sözün bittiği yerde olmanın, acaba konuşmak, uzlaşmak, barış isteyenler için de geçerliliği yok mu? Bunca yıldır barış için çabalayan, savaş dursun, ölümler, acılar bitsin diye yollara dökülen insanlar var. Yıllardır Kürt halkının acısını anlamaya ve anlatmaya çalışıyor, toplumun ödediği bedellerini ortaya seriyorlar. Yıllardır Kürt sorunu dediğimiz şeyin Türkiye’nin sorunu olduğunu, tek çözümün siyasetin yolunu açmaktan geçtiğini söylemekten vazgeçmiyorlar. Burada demokratik açılımı, orada BDP’nin varlığı ve güçlenmesini önemserken, Kürtlerin istemlerini savunmanın Kürt halkı kadar tüm toplumun geleceği ve demokratikleşmesi açısından vazgeçilmez olduğunu anlatmaya çalışıyorlar. İşte onlar için de sözün bittiği yere gelinmiş olamaz mı? Onlar için de, artık bildiri yayınlamak, yürüyüş yapmak, toplantı düzenlemek ve konuşmaktan öte bir şeyler yapma zamanı gelmemiş midir? Evet, onların konuşmaktan, yazmaktan başka silahları yok. Strateji bilmezler; güç hesaplarından anlamazlar; Ortadoğu dengeleri ne ister veya PKK ve BDP içinde neler döner pek ayırdında değilerdir. Bilenler olsa da, vicdanlarının sesini dinlediklerinde onları değil, insanı ve barışı konuşmayı tercih ederler. Ama acının dilini bilirler; kendi dilini konuşamayanın çaresizliğini anlarlar; savaşın ve ölümün getirdiği yıkımın farkındadırlar. Dağa çıkan, hapse giren, ölüme giden Kürt gençlerinin de, askerlik diye dağlara ve ölümlere yollanan Türk gençlerinin de acısını içinde duyarlar. Stratejinin değil, insanın ve yaşamın peşindedirler. İşte onlar için de, sözün bittiği yere gelinmemiş midir? Örneğin sormak gerekiyor, acılı yürekleri, yaşanmamış hayatları, orada 15-20 milyon insanın yıllardır yaşadığı çileyi, burada hiç yoktan yitirilen gençleri anlatmak için bu ülkede söylenmemiş söz kalmış mıdır? Söz bitmez, anlatacak daha çok şey vardır denilebilir; vardır kuşkusuz. Peki ya, sözün hükmü var mıdır? Kürt halkının acısını ve çilesine de, toplumda kaybolan canlar gibi kaybolan yıllara da yanan biriyim; yüreğimdeki feryadı birçok kez dile getirdim. Önce can, önce yaşam dedim; diyorum. Ama görüyorum ki, küçük bir adıma sevinemeden, büyük kayıplar, ağır darbelerle karşılaşıyoruz. Evet Kürt meselesinde epeyce yol alındı. Peki, bedelinin ne olduğunu sormadan sevinelim mi? Bugünden yarına savaş ve ölümler devam ederse, yarın daha da ileri bir nokaya gelebiliriz diye savaşa ve öldürmeye devamı mı göze almalıyız? Görünen ki, her iki tarafta da dayatılan bu. Yani haklı soruların ve sözlerin hükmü yerine, gücün hükmü sürüp gitmekte. İşte bu nedenle, sözün hükmü yoksa, her iki tarafta da savaşa ve ölüme dur diyenerin de söz dışında bazı yollar aramaları gerek diye düşünüyorum. Bu nedenle, silahın ve şiddetin değil, ama artık barışçı eylemlerin zaman gelmemiş midir diye soruyorum. Eylem deyince yine gençlerin ortaya atıldığı, başını çektiği eylemler anlaşılmasın sakın! Onların canını yeerince yaktık. Artık eylem zamanı, yazarı, çizeri, akademisyeni, gazetecisi, iş adamı-kadını, edebiyatçısı, sanatçısıyla adı sanı duyulmuş, yaşını başını almış bizlere gelmiştir. Yıllar önce yazdığım bir yazıda, ölümlerden duyduğum acıyla feryat etmiş ve her iki tarafta da gençlerin cepheye sürülmesine son vermek üzere anne babaları, aydınları, cephe gerisindekileri cepheye gitmeye ve oralarda “barış nöbeti” tutmaya çağırmıştım. Bugünkü gibi, yalnız Kürtlerden oluşan ve operasyonları durdurmaya yöneik “canlı kalkan” eyleminden farklıydı düşündüğüm. Kürt ve Türk anne-babalarının, Kirt ve Türk aydınların ve barış isteyen herkesin katılabileceği “insani ve toplumsal” bir duyarlılığın örgütlenmesiydi. Tabii, savaşın gerçekliği yanında hayli romantik bir öneriydi; tutmadı. Biz bu tür önerileri filmlerde severdik; ama savaş, şiddet, acının gerçekliğiyle yıkanmış bir toplum olarak, hayata geçirmeyi aklımızdan bile geçiremezdik! Aylar önce de Barış Meclis’ine bir mektup yazmıştım. Barış istemenin yolunun, Kürtlerin acısını konuşmak, taleplerinin haklılığını savunmak, insan haklarını, demokrasiyi hatırlatmaktan daha öte adımlara ihtiyacı olduğunu düşünüyordum; bunu anlatmaya çalışmıştım. Yine, Kürt ve Türk aydınlarından oluşacak bir grupla, bu kez Ankara veya İstanbul’da tutulacak bir “barış nöbeti” örgütlemek gibi benzer bir öneriden söz etmiştim. Benimki bir öneriydi; daha başkaları da düşünülebilirdi. Ama, şu veya bu biçimde toplumun öne çıkan insanlarının bir araya geleceği bir eylemin sözün ötesinde bir önemi olacağını söylemeye çalışmıştım. Hala da öyle düşünüyorum. Düşünün, Yaşar Kemal, Adalet Ağaoğlu, Orhan Pamuk, Oya Baydar, Elif Şafak, gibi edebiyaçıların, Nuray Mert, Ruşen Çakır, Banu Güven, Can Dündar, Ece Temelkuran gibi gazetecilerin, Ahmet İnsel, Ayşe Buğra, Fuat Keyman, İbrahim Kabaoğlu, Ahmet Tonak gibi akademisyenlerin, Sezen Aksu’dan, Genco Erkal’dan Uğur Yücel’den Müjde Ar’a uzanan sanatçıların katıldığı bir nöbeti düşünün. Burada verdiğim isimler, bu konuda duyarlılıkları bilinenler açısından bir kaç örnek sadace. Bu konuya duyarlılıkla yaklaşan daha birçok isim olduğu kuşkusuz; bunların çoğunun da böyle bir eyleme sempati ile yaklaşacağı düşünülebilir. Ayrıca Kürt sorununun çözümünü isteyen bir eyleme niye Koç, Boyner, Eczacıbaşı, Alaton gibi iş dünyasının önde gelenleri katılmasın diye de sorulabilir. Çok mu siyasi olur? Her gün yaptıklarının siyasetin “hası” olduğu düşünülürse, böyle bir mazeretin pek de anlamı olmayacağını düşünürler sanırım. Görüyoruz: Kimlerden ses seda gelir, bilemeyeceğim; ama barış nöbetine katılımın sınırlı kalmayacağı açık. Hatta bu girişimin kısa zamanda toplumun diğer kesimlerine de yansıyarak “toplumsal” bir nöbete dönüşeceğini düşünmek de çok hayali bir şey olmasa gerek. Toplumun yıllardır barışa ve huzura ihtiyacı var; toplumun gelecek umuduna ihtiyacı var. Dış dünyadan gelen baskılar artmış, etrafımızdaki toprak kayıyor gibi; iç gerginliklerimiz ise ne kadar umut pompalanırsa pompalansın sürmekte. Kısacası bugünü ve geleceği ipotek altına alan sorunlarla boğuşuyoruz. Bunları yazmak ve söylemek de yeterli olmuyor. Çözüm olmadıkça, bunlar kaygıların artmasından başka bir şeye yaramıyor. Benim toplumda gözlediğim bu. Çözüm siyasette, evet. Ama siyaset, toplumsal bir baskı hissetmedikçe bu sorunu çözmekte ayak sürüyor; süreyecek de. Kürtler, umutları ve sabırları tükenmiş olarak yine silahtan, savaştan medet umuyorlar. O nedenle, toplumun düşünenleri, hissedenleri, kaygı duyanları için yapılacak bir şeyler olmalı. Söylenecek değil, yapılacak bir şeyler! Yapılacak şeyler de, akıl kadar duyarlığa, basiret kadar cesarete, bilinen yollar kadar yaratıcı girişimlere ihtiyaç göstermekte. Bunları biraraya getirecek “toplumsal bir çekirdeğin”, atomun çekirdeği gibi hem siyasetçileri hem toplumu dönüştürücü bir rol oynaması da mümkün. Düşünelim! Özetle, şimdi büyük laflar eden, araştırıp yazan, acısını, sızısını anlatanların, artık söz dışında bir şeyleri düşünme zamanı. Başka öneriler varsa da, duyalım, dinleyelim derim. Ama esas olarak, “eyleyelim”.",female
245,"Bugün gündür! Bir gün once Van’dan CHP’nin İstanbullu 12 belediye başkanı ve İstanbul İl başkanı Oğuz Kaan Salıcı ile birlikte döndük. Belediye başkanları ihtiyaçları ve durumu yerinde görüp, tespitlerine gore bir yardım programı yapmak amacıyla birlikte gelmişlerdi. Halkla görüşüp, neler yapabileceklerini değerlendirdiler. İl Başkanı Salıcı “Depremin ilk günleri geçer sonrasında oradaki her şey unutulur, amacımız bütün bir yıla yayılan bir yardım sağlayabilmek” dedi. *** Açıkçası uçakta çok önemli konuşmalar oldu. Ama en önemlisi şu günlerde ortak bir duruş sergilemekte, iktidar ve ana muhalefet partileri olarak mağdur olan halka bir önce gerekli desteği sağlayabilmekte hem fikir olmalarıydı. Bask bölgesi bağımsızlığı için 43 yıldır “ayrılıkçı faaliyetler” sürdüren ETA’nın silah bırakmasını ve İspanya Başbakanı José Luis Rodriguez Zapatero’nun ‘’Bu son, tüm siyasi partilerin birlik olmasının bir neticesidir‘’ açıklamasını anımsatarak bizim için böyle bir şeyin hayal olup olmadığını sordum... Öyle ya... BDP ve MHP bir doğal afet karşısında “kardeşlikten” bahsedebiliyorsa... İki rakip kanal deprem nedeniyle ortak yayın yapabiliyorsa... CHP’nin belediye başkanları bu felaketin karşısında dertlere derman, çalışmalara destek olmaya kararlıysa... Bizde neden olmasın? Neden? 43 yıl mı gerekiyor? İçimden ne geçiyorsa sordum... İçtenlikle yanıt verdiler... “Ama şu anda öncelik ‘Deprem ve zarar görenler’ gerisi gelir nasılsa, biz çözüme, görüşmelere, değerlendirmeye açığız” dedi İl Başkanı... Şimdi hızla çalışmalara başladılar... Umarım “bir”likte buluşabiliriz! @VANCOCUK Pazar günü... Öğle saatleri... Çocuklar sokaklarda, bahçede oynuyorlar... Şans... Şans mı acaba? “Ağaca sarıldık kardeşimle ablacım” diyor konuştuğum küçük çocuklardan biri. Annesi, babası ve dokuz kardeşiyle bir çadırda kalıyorlar. Diğer kardeşlerin beşi okul çağında. Öğretmenleri enkazdan sağ çıkamamış... Dün de bahsettiğim Yunus, Hüseyin ve daha pek çok kimsesiz kalmış çocuk var... Çoğu akrabalarının, komşularının eteğine tutunmuş... Gencecik 30 öğretmene mezar oldu Erciş... Okullar kapalı, hava soğuk... Twitter’dan tanıdığım Duygu Tubaboylu’nun Erciş’teki çocuklar yakın merkezlerdeki hasarsız okullara nakledilecekmiş... Ama... Ama ne zaman? Ama nasıl? Arkadaşlarım Yasemin Göksu, Elif Dağdeviren ve çok sevgili Twitter arkadaşlarımızla birlikte “Vançocuk” başlığında bir yardım kampanyasına başladık. Okulunu kaybetmiş çocuklara eğitim, ailelerini kaybetmiş çocuklara hem aile hem eğitim desteği için yola çıktık. Twitter’da @vancocuk hesabı bizimdir. Şimdi hep birlikte neler yapabileceğimize bakacağız. Şu acılı günler geçecek bir şekilde... Biliyorum... Yardımcı olmak isteyen çok olacak. Ama asıl mesele yardım edeceğimiz kişilere ulaşabilmek, ihtiyaç sahibiyle gönülden kopanı doğru buluşturabilmek. Yapabiliriz! Yapar mıyız?",female
246,"Ne zaman bir öğrenciyle karşılaşsa öğrencilik dönemlerine övgüler yağdıran insanlar vardır. Eminim bu, dönemlerin hoş ve başıboş anılarının kalplerinde bıraktıkları tadı unutamadıklarındandır. Ilık, tuzlu ve hormonsuz ege akşamlarının yüzümde bıraktığı gülümsemeyi görürüm yüzlerinde. Hüzüne bulaşmış bir mutluluk , bir özlem... Ne zamandır su yüzüne çıkmamış mutlu hatıraların bugün hüzne dönüşmesi kaçınılmazdır. İçinde ilk aşkın sarhoşluğu, ilk defa sevilen bir kişi tarafindan kırılan kalbin çocuk küskünlüğü, hayalkırıklığı, ne yapacağını bilemezliği ve kaderini bir başkasının ellerine bırakma saflığı… Aylarca süren tatiller, bıkmadan hergün aynı yemekleri yemeler, bazen üşenildiği için aç kalmalar, geç yatıp geç kalkmalar ya da hiç uyumadan bir sonraki günün ortasında şişmiş gözlerle dolanmalar, önceden haber verilmeden çalınan, kimin geldiğini bilmeden açılan kapılar, ders notlarının çay bardaklarına ya da bira şişelerine ‘altlık’ olması, ayın sonunu nasıl getireceğini bilememek ama dert etmemek, on kişi bir evde yüksek ses müzikle kötü şaraplar içmek, komşunun rahatsız olacağı kaygısını duymamak (çünkü komşunun da sırada, evde olması), en zor mesleği icra ettiğini düşünmek, derslerin çoğuna gitmemek, yoklama kağıtlarını başkalarına imzalatmak, dönem sonu panik içinde ders notları arayıp sabahlara kadar kafa patlatmak, midelerin kötü şaraplardan sonra litrelerce kahveye tahamül etmek zorunda kalması , bazen isyan etmesi, sigara kokularının duvarla sinmesi, 14:30’da kahvaltı yapabilme lüksü… Hangisidir özledikleri? Hani fakir ama mutlu dedikleri dönemler mi? Birçok sorumluluğun altında, sorumsuz yaşayabilme özgürlüğü mü? Gençliklerinin deliliği, çocukluklarının saflığı mı? Hepsi mi ya da? Bu dönemi hatırladıklarında gözleri buğulanan insanların yaşadıkları gerçekten çok samimi ve gerçek duygulardır. Sadece geçmişe duyulan bir özlemden çok daha fazlasıdır. Öğrencilik döneminden sonra kendini bürokrasinin kollarında bulunca belki de altı yaşından beri duymadığı ‘artık sen kocaman bir ağabey/abla oldun’ cümlesi çınlar kulaklarında. Bu cümleyi altı yaşındaysanız büyük bir onur ve mutlulukla kabul eder ama gerçekten kocaman bir ağabey/abla olmuşsanız dehşetle karşılarsınız.. Öğrencilik sonrası iş hayatına atılanların çoğu önceden dostlarıyla çok vakit geçirdiklerinden ‘iş dilini’ öğrenmekte zorlanırlar. Dilini, kültürünü bilmediği bir dünyanın içinde bulurlar kendilerini. Sinema, ve tiyatroya indirimli bilet alamadıklarında başlar ilk hayalkırıklıkları. Artık akrabalar ve komşular da çalışan insan ağırlığına yakışır davranmaya ve evlenme çağınızın geldigine karar verirler. Sonraki dönem ‘ev kurma’, ‘ev geçindirme’ gibi sorumlulukların altında ezilmekle geçer. Siz ne kadar ‘dünyayı gezmecilerdenseniz , onlar bir kadar ‘paranı bir kenara koyculardandır’. Artık kapılar çalınmadan önce bir telefon edilir. Siz bir yere gitmeden önce haber verirsiniz. Aksi kabalık diye geçer. Kötü şarap ve kahvelerle bozulan mideye artık iyi davranılmaya başlanır. Sigara ya bırakılmıştır ya da bırakılmaya çalışılıyordur. Bu yeni dünyada ‘herkes bulduğu yere kıvrılsın’ mantığına yer yoktur. Yatak sayısı kadar misafir kabul edilir. Zaman akıp geçer ve bize bir ayın yirmi gününü limiti dolmuş bir kredi kartıyla dolaştığımız yine de aç, susuz kalmadıgımız, kırk metrekarelik bir evde yirmi kişi kalabildiğimiz dünyamızı unutturur. İşte bu yüzden bu insanlar ne zaman bir öğrenciyle karşılaşsalar, ‘öğrenciyim’den sonra gelen cümleleri duymazlar. Belki de zamanlar yapabildikleri en iyi şey olan omletletin kokusu gelir burunlarına, zamanki arkadaşlarının , sahiplerinin isimleri hâlâ hafızlarında kazılıdır. Şu isimlerini ‘bey’, ‘hanım’ eklenmeden duymayı neredeyse unutan bu insanlar takma adlarla onlara seslenildiği zamanlara bir yolculuğa çıkarlar…",female
247,"Genel seçimler yaklaşıyor. Binlerce milletvekili aday adayı var. Örneğin AKP’ye 5297 adaylık başvurusu olmuş, 683’ü kadın; CHP’ye adaylık için başvuranlar ise 776’sı kadın olmak üzere 4121. Bu arada Ka-Der, önümüzdeki seçimler için 275 kadın istemini ortaya attı; haklı da. Parlamento’da kadınların temsilinin kaplumbağa hızıyla artması beklenmeyecekse, güçlü bir kadın dayanışmasına ihtiyaç olduğu da açık. Ancak haklılık bir yana, bu ülkede seçime girecek adayları kim belirliyor diye düşünmemek mümkün mü? Bakın, aday adayları için seçim, ya da yarış, -ne derseniz deyin -çoktan başlamış durumda. Bir bakıma asıl milletvekili seçimi, burada, bu aşamada yapılıyor. Aslında vekalet üstüne vekalet, demokraside birkaç kat “dolaylılık” ortaya çıkarken, ortada demokrasi kalıyor mu gibi bir soru da sorabiliriz ya, bu yazıda kadın ve siyaset konusu üzerinde durmak istediğimden bu tartışmaya girmeyeceğim. Onun yerine, bu parti barajı veya süzgeci varken erkek egemen partilerde erkeklerin yerlerini kadınlara bırakmaları ne kadar mümkün diye sormak istiyorum. Bir de, önümüzdeki seçimlerde bugünkü milletvekillerinin neredeyse tamamının yeniden aday olduğunu düşünürsek Meclis’te sandalye boşalmasının, hele kadın için yer ayrılmasının ne kadar zor olduğu ortaya çıkar sanırım. Kısacası eşit temsil konusunda umutlu olmak hiç kolay değil. Yıllardır parlamento da, hatta tüm karar organlarında kadınların temsilinin yerlerde süründüğünü biliyoruz. 1990 sonrasındaki seçimleri esas alırsak, Parlamento’da kadın temsilci oranı 1991’de %1.8; 1995’de % 2.4; 1999’da % 4.0; 2002’de % 4.4; 2007’de % 9.1 gibi içler acısı durumda. Böyle giderse, kadının sesinin duyulması açsısından eşik kabul edilen % 30 temsil oranına gelmek için bile daha 5-6 seçim geçmesi gerekeceği anlaşılmakta. Bu nedenle, küçük artışlar ve sembolik desteklerle yetinmeyip, eşitlik istemek ve bunun için harekete geçmek gerektiği ortada; örneğin seçimlerde kadın adaylar için bir kota ayırmak için hiçbir engel yok; yeter ki, partiler istesinler. Ancak onların şimdilik “oyalama” taktiğini izledikleri ortada. Öte yandan parti barajını aşıp seçilecek yerlere gelecek kadınlar, acaba partilerini değil de kadınları ne kadar temsil edebilecekler gibi sorular da var; bu sorular ise umutsuzluk boyutunu daha da arttırmakta. Yıllardır kadın sorunlarıyla ilgilenen, çalışan, yazan biriyim. Kadının siyasete girmesi gerektiğini düşündüğüm gibi, bu katılımı güçlendirmek adına kota gibi özel önlemlerin uygulanması gerektiğini de düşünüyorum. Kota istemi ve söylemi daha bu kadar yaygınlaşmamışken, 1990 yılında yaptığım meslek sahibi kadınların siyasete ilgilerini ölçmeye yönelik bir araştırmayla bu kadınların çoğunu kota kavramıyla tanıştırmış ve bu konuda düşüncelerini saptamaya çalışmıştım.[1] Bu konuda “olumlu ayırımcılık” gibi kavramların kullanılmasını da yanlış buluyor, her vesile ile feminist terminolojinin “ayırımcılığın giderilmesi” gibi bir kavramlaştırmayı tercih etmesi gerektiğini söylüyorum. Diyeceğim, kadının siyasete katılımı, bunun için cinslere eşit temsil olanağı sağlamayı amaçlayan “kota” gibi uygulamaları gerekli gören biriyim. Amma velakin geldiğim noktada, Meclis’te kadın sayısının artmasını değil, feminist yaklaşımın temsilini istemek gerektiğini düşünüyorum. Görünen ki, erkek egemen siyasetin kendi arasına “kabul ettiği” kadınlar, ne kadının, ne de feminizmin temsili anlamına geliyor. Zaten feminist olmak gibi bir iddiaları da yok; biliyorum. Ancak bu iddiaları yoksa orada olmalarının da fazla bir anlamı yok diyeceğim; kusura bakmasınlar. Çünkü bu dünyanın feminist kadınlara ve feminist yaklaşımların siyasette varlık göstermesine ihtiyacı var. Siyasetteki (daha doğrusu nerede olursa olsun güce yakın) kadınlara baktığımda, güzel, bakımlı, hatta feminen olsalar da, çoğunlukla, ya erkek gibi düşünüp, davranan, ya da erkeğin himayesinde ve erkeğe yardımcı bir rol üstlenmeyi tercih eden kadınlar görüyorum. Her iki tutumun da, hem eril dünya ve değerlerle uzlaşmak hem güce yaklaşmak için geçerli yollar olduğu açık. Eril değerlerin, en başta güç ve iktidar hedefli, oyunun kurallarına göre oynamayı esas alan, kuralların da hiyerarşik ilişkiler, çıkar ilişkileri, ilkesel olmaktan çok durumsal koşullarca belirlendiği bir zihniyeti temsil ettiğini söylemek yanlış olmaz; değişmesi gerekenler de bunlar. Örneğin Obama’yı Libya’ya müdahaleye üç kadın ikna etmiş. Aman ne iyi etmişler! Bizde de, bu savaşlardan, müdahalelerden Türkiye’nin payına ne düşeceğini hesaplayanlar arasında epeyce kadın olduğunu düşünmek zor değil. Zaten hangi acı, hangi şiddet, hangi savaş karşısında “biz yokuz” demeyi başarabildiler kadınlar diye bir baksak, ne görürüz dersiniz? Örneğin yıllardır yaşadığımız bir Kürt sorunu var; iki tarafta 40 bin gencimiz yitip gitmiş; arkasından ağlayan anaları ve babalarıyla. Peki, bunca acı karşısında partiden, bu partiden demeyip savaşa, ölümlere, şiddete, yerinden olmalara son diyen bir kadın dayanışması çıkıyor mu Meclis’te, ya da çıkabilir mi? Yalnız savaş mı? Eşitsizlik, adaletsizlik, ilişkisizlik, dışlama, birilerinin özgürlüğünün ötekilerin bağımlılığıyla kazanıldığı bu dünya, acaba ne kadar feminizmle, feminist değerlerle uyumlu? Oysa feminist ahlak veya bakım (care) etiği diye bir şeyden söz ediliyor. Deniyor ki, yalnız insan hakları, özgürlük, eşitlik, haklılık gibi soyut kavramlara dayalı bir adalet anlayışına değil, ilişkiselliği ve karşılıklı bağımlılığı, insanı çevreleyen koşulları dikkate alan, bu çerçevede ortaya çıkan ihtiyaçlara cevap vermeye odaklanmış bir adalet anlayışına ihtiyacımız var.[2] İlişkisellik ve karşılıklı bağımlılığı esas alan bir adalet anlayışını düşünün; yeryüzü ve doğayla, dünyadaki tüm yaşamla, dünyadaki tüm halklar ve insanlar ile ilişki ve karşılıklı bağımlılığı benimseyen bir adalet anlayışını! İşte, dünyanın kadına veya feminizme ihtiyacı varsa, bu anlayışlara ihtiyacı olduğu içindir. Yoksa karar vericiler arasında erkek sureti yerine kadın sureti görmek için değil. Bu nedenle geldiğim noktada, kadının siyasete katılımından çok bu katılımın siyaseti ve dünyayı değiştirme/dönüştürme potansiyeli üzerinde durmak gerektiğini düşünüyorum. Bu nedenle, siyasete katılan kadının kim olduğu, temsil ettiği kişilik, düşünce, yaklaşımın ne olduğu önemli. Açıkçası, böyle yapılmadığında feminizmin “kullanıldığını” da düşünüyorum. Bir düşünün: bir yandan toplumsal cinsiyet eşitliğini isteyen feminist yaklaşımlardan güç alıp siyasette veya daha geniş anlamda karar organlarında kadının temsilinin artması isteniyor, öte yandan feminist hareketin yarattığı ivmeyle bu yerlere gelen kadınlar feminist yaklaşımdan çok, onun dönüştürmek istediği eril dünya ve değerleri temsil ediyorlar. Bu kullanılmak değil midir? Bir yerlere gelmek için feminist düşünce ve taleplerden yararlan, sonra eril dünya ve değerlere katılarak feminizmi bir kenara at! Bu durumda, siyasette ha erkek, ha kadın olmuş, önemli bir fark yok diyen birçok insana hak vermemek de mümkün değil. Dolayısıyla kadının siyasete katılımını savunan herkes için, asıl savunulması gerekenin siyasete feminizmin girmesi olduğunu da unutmamak gerektiğini düşünüyorum.",female
248,"Bir ‘Şiir Okulu’ sahibi olmak. Bir şair için nasıl da muazzam bir şey. Ülkede bombalar bile patlasa her sabah şiire uyanılan bir yer var İsrail’de Geçen hafta Tel Aviv’de Sha’ar Şiir Festivali’ndeydim. Şiiri önemseyen ve güzel şiir festivallerine sahipliği yapan küçük kasabaları daha çok severim aslında. Sha’ar Şiir Festivali ise kendini başka festivallerden ayıran bir özellik taşıyor. Dünyanın en yüksek katılımlı, en büyük festivallerinden olan Kolombiya-Medellin’deki Uluslararası Şiir Festivali Promothe adlı bir şiir dergisi tarafından mucizevi biçimde sürdürülen bir festivaldi. ‘Şiddete karşı şiir’ belgisiyle binlerce şiirseveri stadyumlara dolduran bu festival ne yazık ki artık yapılamayacak. Hükümetçe engellenen festival için dünyanın her tarafından şairlerin imza vermesine rağmen... Sha’ar Şiir Festivali ise Helicon şiir okulu tarafından düzenleniyor. Helicon şiir okulu, İsrail’de yayıncılığın ticarileşmeye başladığı, kâr getirmediği için şiir kitaplarının basılmaz olduğu bir dönemde kurulmuş. Okulun dilleri İbranice ve Arapça. Her iki dilin genç şairleri sürüp giden savaşın, bomba seslerinin arasında şiir üzerine derslere katılıyor, birbirlerinin şiirlerini çeviriyorlar. Çatışmalı ülkelerde şiirin başına ya bir mucize ya da bir felaket gelebilir. Ya çatışmada taraflardan birinin hizmetine sunulmuş kötü şiirler yazılır ya da trajedinin insani boyutu üzerinden başarılı şiirler. Yehuda Amichai ve Mahmud Derviş bu coğrafyanın en önemli iki şairi. Mahmud Derviş birkaç kez İsrailli okura şiir okumuş. Şiir camiasında saygı duyulan biri ama ölümünden önce yazdığı birkaç şiiriyle infial yarattığı da konuşuluyor. İsrail’de şu sıralar daha popüler olan Samikh al-Qassem ile karşılaştırılıyor. Samikh al-Qassem, Derviş gibi trajik değil ama ironiyi kullanan daha ‘underground’ bir şiir yazıyor. Festivalde birkaç şiirini okudu. Onun için de İsraillilere farklı Filistinlilere farklı konuşuyor diye dedikodu yapıyorlar. Yehuda Amichai ile 1994’te Kudüs’teki Uluslararası Şiir Festivali’nde tanışmıştık. Sevgi dolu bir filozof benim hatırladığım. Şiirlerime gösterdiği ilgiyle göklere uçmuştum. Tanrı’dan onay almak gibi bir şeydi. Kendime en yakın bulduğum şairlerdendir. Muazzam bir külliyatı varmış. Yeni öğrendim. Şiirlerinin yüzde onunu bile okumamışım bu durumda. Nobel için hep adı geçerdi ama alamadı. Mahmud Derviş de öyle. Sha’ar Şiir Festivali’ne coğrafyanın daha umutlu günlerinde Gazze’den de şairler katılmış. Bugün ise bu imkânsız gibi görünüyor. Festivalde Arapça okuyan şairler vardı tabii ama İsrail’de yaşayan şairler. Okumalar yaptığımız salonun adı da İbrani- Arab Tiyatrosu idi zaten. Seanslar 20.00’de başlayıp gece yarısı bitiyordu. Birkaç şairin ardından çok ilginç müzisyenler çıksa da uzun yine. Kahve aralarında ise Hyde Park köşesinde okulun öğrencileri şiir okuyup bazı sanatsal performanslar gerçekleştirdiler. Benim beşinci gelişimdi ama benim dışımdaki şairlerden biri hariç hepsi ilk kez geliyorlardı. Her yanı dinsel ve mitolojik hikâyelerle dolu bu coğrafyayı yüz kez de gezse doyamaz insan. Rehberimiz Hanitai çok sevimli bir adamdı ama mitolojik hikayelerden sıra geldiğinde resmi sol İsrail tezine yakın bir duruş sergiledi. Orayı bir politik tartışma alanına dönüştürmek istemediğimiz için sessizce dinledik; sonra kendi aramızda konuştuk. O da zaten görüşlerini dayatan biri değildi. Kendisine benimsetilen anlatıyı sunuyordu. ‘Barış istiyoruz ama...’ anlatısı. Çok tanıdıktı her şey. İnsanların bire bir ilişkilerde ne kadar iyi olduklarını anlattı. Aynı Kıbrıs’taki gibi. ‘İnsanlar iyi, sorun politikacılarda’ anlatısı. Haniati’yi dinlerken kafamda söylem analizi yapıyordum. Şu ‘biz’ söylemi. Bütün mesele bunda galiba. Festivalin bu yılkı teması ‘Çatışma bölgesinden şiir’ idi ve şairler de böylesi ülkelerden seçilmişti. Bosna’dan Senadin Musabegovic, Tibetli şair Jangu (Dorje Tsering Chensktsang), Çin’den Cai Tianxin, İrlanda’dan Gearoid Mac Lochlainn, Galli şair Robert Minhinnick, Kore’den Chung Hee Moon, kişisel çatışmanın şairi Fransız Pascal Petite ve Kıbrıs’tan ben. Bunun dışındakiler ise İsrailli ve Arap şairlerdi. Festivalin ve Helicon şiir okulunun yöneticisi Amir Or’la 1994’teki gelişimde kısaca tanışmıştık. Aralık ayında Delhi’deki festivaldeydi ve Helicon dergisinde ara ara şiirlerimi yayınladığından söz edip bu festivale davet etmek istediğini söylemişti. Bir ‘Şiir Okulu’ sahibi olmak. Bir şair için nasıl da muazzam bir şey. Ülkede bombalar bile patlasa her sabah şiire uyanılan bir yer var İsrail’de... Üstelik İbranice ve Arapça...",female
249,"Keşke hiç militarist resmî geçitler olmasa. Sadece barış bayramı olsa ve herkes rengarenk giysileriyle neşe içinde yürüyüşler yapsa.Bir ülkede nefret de sevgi de, çatışma da barış da birer olasılıktır. Umudum sevgiyi seçenlerin kazanması Siz, Kıbrıs’ı yalnızca ölümlerin, acıların, kavgalar ve ayrılıkların ülkesi mi sanıyorsunuz? Hem Rumca hem de Türkçe konuşan Kıbrıslılar aslında yaşamayı ve eğlenmeyi seven, dost canlısı ve keyif düşkünü insanlardır. Politik konular açılınca kavga edenleri bile içki sofrasında biraraya getirseniz oradaki tatlı atışmalara ve muhabbete doyamazsınız. İçki sofrası barış sofrasıdır. Küsleri barıştırmak için birebirdir. Türkiye’de bunun tam tersi olduğunu hayretle görmüştüm. İçki sofralarının genelde kavgayla sonuçlandığını... Kıbrıs’ın önemli liderlerinden ikisi, Küçük ve Kleridis iyi içicilikleri ve şakalarıyla ünlüdürler. Bir Türkiyeli gazeteci, bir uçak yolculuğu esnasında Talat ve Serdar Denktaş’ın sözlü atışmasını ve birbirlerine şaka yollu yastık fırlatmasını şaşkınlıkla izlediğini yazmıştı. Türkiye’de Kıbrıslı Türklerin bazı politik tartışma programları izlense herhalde millet kahkahayı basar. Geçen seçimlerde, başbakan Ferdi Sabit Soyer Jennifer Lopez”i Kıbrıs politik literatürüne geçirmeyi başarmıştı. Bir TV programında rakibi Derviş Eroğlu’nun yapmak istedikleri kendisine söylenince, “İsteyebilir. Herkesin hayalleri vardır. Ben de Jennifer Lopez’le dans etmek istiyorum mesela” deyivermişti. Bunun üzerine programdaki katılımcılardan biri, “Hade be Ferdi, sen evli adamsın. Dudu hanımı gızdıracan” deyince da, “Ne yapalım onunnan da dansederik” diye çevir kazı yanmasın durumuna geçmişti. Dudu hanım ise daha sonra bir başka programda, “O akşam evde yemeği sordu. Ben de, ‘Git, Jennifer’ciğin pişirsin’ dedim” diye konuşmuştu. Böylesi tatlı bir toplumdan milliyetçilik adına cinayetler işleyenler de çıkmıştır ne yazık. Son sıralardaki tanıklıklar iki toplumdan bazı insanların 1963 ve 1974’te birbirlerine yaptıkları zulmü ortaya koyuyor. Bu insanları bu duruma getiren nefret kültürü ne yazık ki hâlâ direnmekte. Barışa direnenler acaba bu cinayetlere ortak olanlar mı diye düşünmeden edemiyor insan. Rum kanallarında önce aktardığım türden manzaralara pek rastlanmaz... Belki daha kurumsallaşmış olduklarından daha ciddiler... Onları en çok karnaval zamanı severim. Kilisenin karşı çıktığı bir ‘pagan’ geleneği olarak Paskalya orucu öncesinde başlayan karnaval dönemi her türlü çılgınlığın mübah olduğu dönemdir. Karnaval şehri Limasol’dur ama adanın tamamında partiler eksik olmaz. Yıllardır karnaval partisine katılmamıştım. En son galiba altı yıl önce ‘Madam Butterfly’ olmuştum. Bir gelenek de karnaval öncesinde kostümlerle barlara gitmek... Bir karnaval döneminde arkadaşımla ikiz kedi kılığında bara gitmiştik. Yüzümüzü özel bir katalogdan bakıp öyle bir boyamıştık ki tanınmaz haldeydik. Ben, tanıdık barmene “Miyavvvv… Ena bodiri gala parakalo” (Bir bardak süt lütfen) dedim. Kim olduğumu keşfetmesi epey zaman aldı diyebilirim. Bu yıl, bir ressam arkadaşım karnaval partisine davet etti ve epey ısrarcı oldu. Son gün, biraz da gönülsüz, karnaval kıyafetleri kiralayan bir mağazaya girdim. İçeride, oğluyla Lefkoşa üniversitesi rektörü Nikos’u gördüm. Küçük, ‘yarasa adam’ olmak istiyormuş. “Ben de Carmen olayım bari” diye kıyafetlere baktım ama geç kaldığım için çoğu kiralanmıştı. Sonunda kırmızı bir hâle ve melek kanatları alıp ‘kırmızı melek’ olmaya karar verdim. Akşam, arkadaşım, arabasıyla beni almaya geldi. Direksiyonda bir hayalet olarak oturuyordu. Kendi diktiği beyaz kostümün üzerine sayfaları yapışırmış. Kostümünün adı “basının ölümcüllüğü” imiş. Partide kapıyı bize şeytan açtı. Yanında kendine şiş göbek ve iğrenç bir surat yapmış “dehşet adam” duruyordu. Rengarenk peruklar, kocaman gözlükler, çingene kızları, bilimum hayvanat, korsanlar, kovboylar, prensesler, cadılar. Herkes partideydi. Bu partiden sonra hızımı alamayıp nasılsa hazırda kostümüm var diye geçenlerde Türkiye’de kitabı çıkan akademisyen arkadaşım Yannis Papadakis’in her yıl Limasol’daki evinde düzenlediği geleneksel karnaval partisine katıldım. Aklıma yıllar önce ders verirken yan sınıftan gelen kahkahalarla dışarıya çıkmam ve Yannis’i cadı kılığında sınıfa girerken görmem geldi. Karnaval dönemi nedeniyle sosyal antropololoji dersini cadı kılığında anlatmak gelmiş aklına. Dersin konusu da ‘Dünyada ve Kıbrıs’ta karnaval’mış. Keşke hiç militarist resmî geçitler olmasa. Sadece barış bayramı olsa ve herkes rengarenk giysileriyle neşe içinde yürüyüşler yapsa. Bir ülkede nefret de sevgi de, çatışma da barış da birer olasılıktır. Umudum sevgiyi seçenlerin kazanması.",female
250,"Cumhuriyet Aydını Hazırlıksız Yakalandı 11 Şubat 2012 Cumhuriyet Önce “Cumhuriyet aydını”nı tanımlayalım. Cumhuriyet değerleriyle yetişmiş, özgür düşünceli, bağımsızlıkçı, yurtsever aydın demek. Öncelleri (selefleri) Cumhuriyet öncesine, “Genç Türk”lere kadar uzanır. Bu anlamda, günümüz iktidarınca adları ağza alınmayan Namık Kemal ve kuşağı, Tevfik Fikret, Ziya Gökalp, Cumhuriyet aydınlarıdır. Çünkü cumhuriyet ideolojisinin temelinde, harcında, onların düşünceleri ve savaşımları vardır. Önder Mustafa Kemal’in onlara bağlılıkları, kişiliğinde onların etkileri bilinen şeydir. *** Cumhuriyetin ilk onlu yıllarının aydınları, Cumhuriyet değerlerinin ilk ürünleri ve taşıyıcılarıdır. Günümüzde de hayatta olanlarının alnında, değerlerin aydınlığı aynı parıltıyla ışıldıyor. Muazzez İlmiye Çığ bu olgunun göz önündeki örneğidir. Onun kişiliğinde, gençlik dediğimiz olgunun zamanla ve yaşla değil, aklın aydınlığıyla ilgili olduğu açıkça görülüyor. Sayısız yaşlı gencin yanında, bu gepgenç yaşlı insan, cumhuriyet değerleri dediğimiz şeyin nasıl bir insan tipini yaratmayı hedeflediğinin ve ilk onlu yıllarda, özellikle de önderin hayatta olduğu dönemde bunu nasıl başarıya ulaştırmış olduğunun seçkin örneğidir. *** Bozulma kırklı yılların sonlarına doğru başlıyor. Cumhuriyetin kendi değerlerine kendi eliyle ihanet etmeye başlamasının tarihidir bu. Gericiliğin bugün en tepedeki temsilcilerinin saldırdıkları Köy Enstitüleri, bu tarihlerde kapatıldı. Oysa onlar Cumhuriyet değerlerini yaşatmaya, bu değerleri gelecek kuşaklara ulaştırmaya en yetenekli öğretim kurumlarıydı. Ulusal eğitimin Cumhuriyet değerlerinin savunucularından alınarak gericiliğe teslimi yine aynı tarihlerdir. “Dindar gençlik” yetiştirmenin tohumları da aynı dönemde atıldı ve günümüzdeki ürünleri devletin tepesindedir. *** Cumhuriyet aydını hazırlıksız yakalandı derken söylemek istediğimi şimdi daha yakın örneklerle açıklayayım. Kırklı yılların sonlarında bu değerlerin yok edilmesinin yolunu kendi elleriyle açan Cumhuriyet yönetimi, ellili yıllarda devrimin kazanımlarının bir bir ortadan kaldırılmasının seyircisi olmak durumunda kaldı. Ellili yıllarda, seçmenine ve başkanı olduğu partinin milletvekillerine “siz isterseniz halifeliği de getirirsiniz” diyen başbakan, kırklı yılların sonlarında yapılanların doğal uzantısıdır. Onun yönetimine son veren güç ise asker ve sivil Cumhuriyetçi aydınların ne yazık ki son dayanışma örneğidir… *** Cumhuriyetçi aydın hazıra kondu. Cumhuriyet öncesindeki yüzyıllık aydınlanma savaşımının ve dâhi bir önderin gerçekleştirdiği devrimin sonuçlarının ürünü olma mutluluğunu yaşadı ve bu değerlere yaraşır bir ömür sürdü. Bunu kendi babamın ve annemin yaşamından da biliyorum. Fakat örgütsüz bir aydın kuşağıdır bu. Çünkü Cumhuriyet kendi değerlerini savunacak sivil toplum örgütlenmesini başaramadığı gibi, onun oluşmasına engel oldu. Bir devlet örgütlenmesi, bürokrasi örgütlenmesi olarak kaldı. Oysa aynı süreçlerde Cumhuriyet değerlerinin karşıtları, şeriatçılık, cemaatçilik, her türlü gericilik, halk içinde sinsice, gizlice ve yeri geldikçe bu devlet ve bürokrasinin de açık ya da gizli desteğiyle örgütlenmesini sürdürerek bugünkü konumuna ulaştı… *** Günümüzdeki durum budur. Sivil ya da asker Cumhuriyetçi aydınlar, hapiste ya da görünüşte özgür, fakat hep birlikte her türlü tehdit altındadır. Devlet, cemaatçi güçler arasında bölüşülmüştür. “Dindar gençlik” ve 2023 hedefleriyle, Cumhuriyet değerlerinin son kırıntılarıyla kökünden kazınacak oluşunun sinyalleri olanca açıklığıyla ortadadır... Örgütsüz Cumhuriyet, kendi elleriyle kazdığı çukura, kendi yaratığı olan canavar tarafından bir daha çıkamamak üzere gömülmek üzeredir. Çözüm mü? Çözüm, solcu, ulusalcı, demokrat, liberal, fakat Cumhuriyet değerlerine bağlı bütün kurum ve kişilerin, el birliğiyle, güç birliğiyle, kararlılıkla, bu gerici kalkışıma; devlet ve demokrasi gaspına karşı koyması, gücünü halktan alarak Cumhuriyet değerlerini ayağa kaldırmasıdır. Bu da sadece lafla değil eylemle olur. Meclis’teki kürsü işgali bunun somut örneğidir…",male
251,"Sahnelerden birkaç izlenim Kardan eve kapandığımız şu günlerde tiyatrodan söz etmek gerçekçi mi? Nasıl çıkıp gideceksiniz? Ama güncelliğin, özellikle de polemiklerin bana ertelettiği bu yazıyı yazıp sevdiğim birkaç oyunu duyurmak da boynumun borcu diye düşündüm. İkisini de Profilo'da izlediğim oyunlardan (artan AVM rekabetine karşın, burası hala canlılığını koruyor: biraz da tiyatro-sinemaları sayesinde) TiyatroKare'nin sahnelediği Sinek Kadar Kocam Olsun, Başımda Bulunsun (!), altbaşlığı 'evlilik hikayeleri' olan bir deneme. Hatice Meryem'in yazıp Hülya Karakaş'ın sahneye koyduğu oyun, altı kadın ve bir erkek aracılığıyla evli kadın olmanın durumlarını sergiliyor: kapıcının, tornacının, imamın, kuryenin, marangozun, kasabın, gardiyanın, tüccarın, sünepenin, ayyaşın, hatta bir cücenin karısı olmak... Ne menem şeydir? Oyun biraz ortaoyunu, biraz Karagöz- Hacivat, biraz müzikal etkilerini harmanlayarak, her bölümü Baba Zula müziğinin eşlik ettiği şarkılarla bitirerek yürüyor. Metin yeterince güçlü (yani esprili) değil. Bu da belli bir tekdüzelik yaratıyor. Yine de ülkemizdeki kadın-erkek ilişkilerine bu keskin ve alaycı bakış, hayli sempatik ve oyalayıcı. Suna Keskin, Oya İnci, Özge Özberk, Özlem Çakar, Duygu Yetiş ve Şirin Sevinç gibi harika kadınların ve onlara karşı, tek başına kahramanca direnen Veysel Diker'in büyük katkılarıyla... Tiyatro İstanbul ise uzun zaman sonra bir gala yaptı ve hepimiz sevgili Gencay Gürün'ün onca ameliyattan sonra (nisbeten) iyileşip aramıza katılmasından son derece mutlu olduk. Yaklaştıkça- Closer, benim birkaç yıl önce bayıldığım ve üzerine bir övgüname döşendiğim Mike Nichols filmi Closer- Daha Yaklaş'ın asıl metninden uyarlanmış (Ben filmin bir oyundan uyarlandığını tümüyle unutmuştum). Özetle, iki kadın iki erkek dört kişinin aşk ve seks ilişkileri denebilir. Sahnede seks yok gerçi (!), ama üzerinde bol bol konuşuluyor. Patrick Marber'in 'açıksözlü' metni kimilerini şaşırtabilir. Ama insanlar artık başka türlü mü konuşuyor? Büyük kent insanının yalnızlığı ve bitmeyen 'ikiz ruh' arayışı üzerine bu dokunaklı ve keskin metin, Gencay Hanım'ın çevirisi, Celal Kadri Kınoğlu'nun yönetimi, Murat Han, Nilperi Şahinkaya, Şencan Güleryüz, Esin Harvey dörtlüsünün oyunlarıyla kaçırılmayacak bir akşam vaad ediyor. Benim gibi filmi görmüş olanlar, Julia Roberts, Natalie Portman, Jude Law ve Clive Owen'dan oluşan kadrosu ve elbette sinemanın büyük imkanlarıyla, filmini tercih edebilir. Ancak bu oyun da müthiş ve izlenmeyi hak ediyor. Bir de konser. Artık geride kaldı ama, önceki hafta İş Sanat'ta dinlediğim Cezayirli şarkıcı Souad Massi'ye de hayran kaldım. Dünya müziğinin bu tanınmış ismi, özgür tavırları ve siyasal içerikli şarkıları yüzünden ülkesinden kaçıp Fransa'ya yerleşmek zorunda kalmış. Sesi çok olağanüstü değil belki, ama öylesine güze melodileri ve olgun bir sound'ı var ki, dayanılmaz. Bu İslam Joan Baez veya Tracy Chapman'ının albümlerini arayıp bulmaya çalışacağım.",male
252,"Menderes'i imarcı olarak anmak Cuma günüm hemen tümüyle Memorial Hastanesi'nde geçti (Merak ederseniz, nedeni yazının sonunda!). Uzun süre, gözlerimiz haber kanallarında oturduk. Ve Türk siyasal tarihinin en trajik figürlerinden birinin, rahmetli Adnan Menderes'in karayağız görünümünü, Yassıada mahkemelerine hesap verirken yaşadığı azabı içimiz acıyarak duyumsadık. Ve ben, bir mimarlık öğrencisi olarak tanık olduğum olayları ve polemikleri anımsadım. 1957'de girdiğim Mimar Sinan Üniversitesi Yüksek Mimarlık bölümünde okurken, İstanbul'da Demokrat Parti'nin imar hareketleri doruktaydı. Ve kamuoyunda çok tartışılıyordu. Bizler de müstakbel mimarlar olarak bunları ilgiyle izliyorduk. Üstelik okulun bulunduğu Fındıklı sıralarda tam bir şantiye halindeydi, gidip gelmekte bile zorlanıyorduk. Çünkü daracık sahil yolu genişletiliyor ve bugünkü büyük trafik arterine dönüştürülüyordu. Tartışmaları fiilen yaşıyorduk. Sonraları çok düşünmüşümdür: Menderes'in Yassıadada'da suçlandığı şeylerden biri de İstanbul'daki imar hareketleriydi. Onun tam bir İstanbul sevdalısı olarak özellikle 1954 seçimleri sonrası bu kentte yaptıkları, döneminde övülmüş ya da eleştirilmişti. Örneğin Vatan Caddesi eski İstanbul'a sokulmuş bir hançer, Barbaros Bulvarı ise dikliği nedeniyle kent topografisine ihanet diye nitelenmişti. Oysa bugün bakınca, ana arterler açılmış olmasaydı İstanbul ne olurdu diye düşünmemek mümkün mü? Aynı biçimde, Dolmabahçe'den Karaköy'e ve sonra Marmara boyunca uzanan sahil yolu da öyle. Gerçi birkaç küçük eski yapı yıkıldı: Örneğin Kabataş-Karaköy arasında bir mescit ya da güzelim Fındıklı Camisi'nin ön cemaat mahalli gibi şeyler gitti. Belki biraz daha dikkat gösterilebilirdi. Ama sonuç olarak, hakkaniyetle bakılırsa, tüm bu çabalar İstanbul'a çok şey kattı, hatta onu kurtardı denebilir. Özellikle ulaşım açısından... Rahmetli Menderes bu kenti çok sevmiş, ona birşeyler katmak istemişti. Zaten büyük bir hata, giderek bir facia olan idamlarda, onun İstanbul sevgisi uğruna yaptıklarının da gerekçe olarak kullanılması ne acı!.... Tuhaftır, 27 Mayıs ihtilalinden sadece üç yıl sonra, 1963 yılında ilk kez tek dereceli olarak yapılan yerel seçimlerde CHP'den seçilen rahmetli Haşim İşçan da, aynen Menderes'in yolunu tutacak, örneğin Karaköy meydanını genişletme veya Saraçhanebaşı alt-üst geçidi gibi önemli çalışmalarını, ancak kimi tarihi eserleri yıkarak gerçekleştirecektir: ünlü Karaköy Camisi gibi... Allahtan onu asmadık!... Not: Hastanede geçen günüm mutlu bir şey içindi: İlk torunum dünyaya geldi!... Ozan Doruk'un doğumunu dostlara ve okurlarıma duyurur, Gökhan ve Ezgi Dorsay'ı kutlarım.",male
253,"28 Şubat askeri değil ekonomik operasyondu Can Ataklı catakli@gazetevatan.com Bugün 28 Şubat. 15 yıl önce bugün yapılan bir Milli Güvenlik Kurulu toplantısında alınan kararlarla anılan bir sürece bu ismi takmıştık. 28 Şubat süreci 15 yıl geçmesine rağmen hâlâ şiddetle tartışılıyor. YANLIŞ TARTIŞMA: Ancak özellikle bugünün dinci egemenleri 28 Şubat’ı işlerine geldiği gibi anlatıyorlar. Kendilerine aydın diyen maskeliler ise geçmişin hıncını çıkarmaya çalışıyor. Size çok farklı bir 28 Şubat anlatmak istiyorum. KİM YAPTI: 28 Şubat bir askeri darbe gibi algılanıyor bugün. Gerçi gün de bu yönde görüşler hâkimdi ama, 28 Şubat askeri bir operasyondan ziyade, büyük sermayenin ekonomik çatışmasıdır. MERKEZ SAĞ: Özal’ın ölümünden sonra bütün taşlar yerinden oynamıştı. Demirel’in Çankaya’ya çıkması ile Tansu Çiller adeta yaratılmıştı. Merkez sağ-sol koalisyonu iktidardaydı. GÜMRÜK BİRLİĞİ: Dönemin iktidar ortağı SHP (sonra CHP oldu) gönülden olmasa da Çiller’li DYP’nin AB hayaline destek veriyordu. Gümrük Birliği’ne bu dönemde girmiştik. SERMAYE RAHATSIZ: O günün büyük sermayesi AB hedefinden rahatsızdı. Çünkü henüz Avrupa ile rekabet edebilecek düzeye ulaşmadığına inanıyordu. Buna şiddetle karşı çıkıyordu. REKABET BAHANE: Avrupa ile rekabet edememe gerekçesi görünüşte doğruydu ama büyük sermaye devletten iş almaya alışık olduğundan aslında uluslararası rekabetten kaçıyordu. 95 SEÇİMLERİ: Gümrük Birliği’ne girdikten hemen sonra gidilen seçimlerde iki merkez sağ parti DYP ve ANAP’ın başa baş çıkması, ama dinci Refah’ın birinci olması endişe yaratmıştı. DYP-ANAP: Bu endişe Çiller’li DYP ile Yılmaz’lı ANAP’ın koalisyon kurması ile bir parça giderildi. Ancak Mesut Yılmaz bu koalisyonu fazla sürdüremedi. SERMAYE KARŞIYDI: Çünkü büyük sermaye hâlâ AB hedefindeki Çiller’den rahatsızdı. Çiller ise koalisyonu AB’ye girmek için zorluyordu. Sonunda Yılmaz hükümeti bozdu. REFAHYOL: Koalisyon bozulunca AB’ye “batıl” diyen Refah’ın ANAP’la koalisyon kurması gündeme geldi. Asker ise endişeliydi. ANAP kontrolü ele alamayabilirdi. İRTİCA GELİR: Yılmaz’lı bir Refah koalisyonu AB hedefini bir kenara bırakırdı ama ANAP içindeki dinci unsurlarla birleşecek Refah Partisi ülkeye irtica getirebilirdi. ÇİLLER’E DESTEK: Tam Yılmaz Erbakan’la koalisyon kuracakken, askerler Çiller’i cesaretlendirerek “Hükümette siz olun, Yılmaz’a güvenmiyoruz” mesajı ilettiler. Şöyle oldu: ULUDAĞ ZİRVESİ: O tarihteki Genelkurmay Başkanı Karadayı Uludağ’da tatil yapıyordu. Çiller de Uludağ’a gitti. Temsilci olarak Yalım Erez’i Karadayı’ya gönderdi. RAHAT EDİN: Karadayı Erez’e “Hükümette siz olun, ekonomi ve dışişlerini mutlaka siz alın. Biz Refah’a baskı yapabiliriz, ama Tansu Çiller sakın alınmasın” dedi. YENİ HÜKÜMET: Askerler ve büyük sermaye Refah’ın AB yolunu törpüleyeceğine inanıyordu. Bu nedenle REFAHYOL’un kurulmasına hiç ses etmediler. BEKLENMEYEN: Aslında hükümetin Çiller Başkanlığı’nda kurulacağı sanılıyordu. Ama iki parti dönüşümlü başbakanlıkta anlaştı. İlk başbakan Erbakan olacaktı. RAHATSIZLIK: Erbakan İslam dünyasında etkili olmak isterken Çiller’in AB hayaline de karşı çıkmadı. Çiller AB çalışmalarını sürdürdü. Asker ve sermaye rahatsız oldu. SUSURLUK KAZASI: Hükümetin dönüm noktası Susurluk kazasıdır. Aynı gün mini yerel seçimler yapılmış ve DYP büyük başarı kazanmıştı. Seçim bir anda arka plana düştü. BAHANE BULUNDU: Avrupa Birliği karşıtı sermaye ve güdümündeki medya Susurluk’u bahane ederek iktidara yüklenmeye başladı. “Bir dakika karanlık” eylemleri başladı. İRTİCAYA DÖNÜŞTÜ: Avrupa Birliği’ne açıkça karşı çıkamayanlar Sincan’ı, Başbakanlık’taki iftarı bahane ederek eylemi bir anda irtica karşıtı eyleme çevirdiler. ASKER DEVREDE: Medyanın ve büyük sermayenin dayanak noktası yoktu, bu nedenle asker devreye sokuldu. Medya asker üzerinden iktidara vurmaya başladı. ASKER PİYONDU: 28 Şubat’ın asker eylemi olduğu söylense de, askerler aslında dönemin piyonlarıydı. Medya askeri kullanıyordu, asker de ses etmiyordu. DÜZMECE HABERLER: O dönemde medya pek çok düzmece habere imza attı. Her haberde asker kişilere atıf yapılıyordu, çoğundan askerin haberi bile yoktu. Ama... HOŞLARINA GİTTİ: İktidardan doğal olarak rahatsız olan asker ise çok gündemde olmaktan hoşnuttu. Darbe dönemlerindeki gibi herkes askerin etrafında adeta pervane olmuştu. NELER OLUYORDU: Oysa bu sırada büyük sermaye de medya da sistem üzerinde egemenlik kurmuştu. Bankalar leblebi gibi satılıyor, yolsuzluklara arşıâlâya ulaşıyordu. HÜKÜMET YIKILIYOR: Sonunda DYP’ye operasyon yapıldı, bakanlar milletvekilleri tehdit ve şantajlarla birer birer istifa ettirildi. Hükümet ayıplı biçimde düşürüldü. AB DURDURULDU: Cumhurbaşkanı Demirel Çiller’i kandırarak başbakanlığa Mesut Yılmaz’ı getirdi. Yılmaz AB karşıtı partilerden alelacele bir hükümet kurdu. YÜRÜMEDİ: Ancak Yılmaz hükümeti derme çatma olduğu için yürümedi. Ülke 1999’da tekrar seçime gitti. ANAP ve DYP iyice eridi, DSP- MHP ise güçlendi. YENİ HÜKÜMET: Refah’ın yerine kurulan Fazilet geriletilmişti. Ecevit Fazilet ve DYP dışındaki partilerle dörtlü koalisyon kurdu. AB ile ilgili çalışmalar durma noktasına geldi. AB’DEN KOPUŞ: Ecevit hükümetinin en büyük başarısı(!) 1999’da AB ile ipleri tamamen koparmak oldu. Lüksemburg toplantısında Türkiye AB’den vazgeçtiğini açıkladı. GLOBAL EKONOMİ: Oysa aynı dönemde dünya artık Global Ekonomi’nin hâkimiyetine girmişti. Türkiye’nin bundan kaçması da mümkün değildi. Üstelik Orta Doğu değişecekti. YENİ DÜZEN: Türkiye’de AB karşıtları asker üzerinden oyun oynarken, Amerika Orta Doğu’da yeni bir düzen kurmaya kararlıydı. Türkiye’deki kadrolar ise yetersizdi. ILIMLI İSLAM: Amerika Orta Doğu’ya demokrasi getirmek bahanesiyle eyleme başlarken Türkiye’ye de rol biçilmişti. Türkiye bölge hâkimiyeti için daha İslamcı görünecekti. İSİM BELİRLENİYOR: Mevcut kadroların bunu yapması mümkün değildi. İşte AKP fikri bu dönemde ortaya çıktı. İslami özelliğini öne çıkaran bir isim aranmaya başlandı. ERDOĞAN: Bulunan isim Erdoğan’dı. Genç, mücadeleci, belediye başkanlığı yapmış, hapse girmiş Erdoğan için Amerika’da yoğun bir kulis yapıldı. Sonunda parti kuruldu. AKP KAZANIYOR: Türkiye 2002 seçimlerine bu ortamda gitti. Halk yolsuzluklardan bıkmıştı. AKP yenilikçi olarak ortaya çıkmıştı, Erbakan tehlikesi de artık yoktu. TEKRAR AB: Yeni dünya düzeni nedeniyle AB karşıtlığından artık vazgeçen büyük sermaye ve medya yeni iktidara büyük destek verdi. AKP bunu fırsat bilip AB hedefine sarıldı. GERİSİ MALUM: Bundan sonrasını zaten defalarca yazdım. AKP büyük sermaye ile işbirliğini AB hedefinde buldu. Türkiye yeni ekonomik düzenle büyümeye başladı. SONUÇ: Evet 28 Şubat’ta askerler vardı. Ama asıl büyük oyuncular sivillerdi. AB’yi engelleyerek zaman kazandılar ve yeniden organize oldular. Uyum sağladılar. MERKEZ BİTTİ: Ancak kapitalizmin temsilcisi merkez sağ bu arada yok olup gitti. Yerine yine sağda ama daha dinci bir iktidar kuruldu. Çok güçlendi. Dönüşüm başlattı. DEĞİŞİMİ OKUMAK: 28 Şubat sayesinde AKP yaratıldı. AKP değişimi iyi okudu ve sisteme hâkim oldu. Ama şimdi dünya yeni bir değişimin eşiğinde. AKP ise statükocu oldu. DEĞİŞİMİ OKUYAMAMAK: Şimdi değişimi okuyamama sırası AKP’de. Çok güçlendiklerine inanıyorlar. Ama dünya yeniden değişiyor. Bazı gelişmelerin kaynağı budur.",male
254,"Çok almak! Ne zaman içinde çok geçen bir cümle duysam durur kendimi kontrol ederim. Onun kadar şuh ve oynak kelime görmedim ben. Önüne geldiği hemen her şeyi tehlikenin ve soru işaretinin uçurumuna tatlı tatlı sürükler o. İlkin süslü yüzüyle karşısına çıkar elbette insanın. 'Çok güzelsin, çok akıllısın, çok hızlısın, çok başarılısın, çok büyüksün senden büyüğü daha gelmedi....' der de der. Söyler de söyler. Bir kere rüzgâr çıkmıştır, uçurtmanın ipi onun eline geçmiştir ya, gökyüzünün kartalı odur artık. Hem çok, öyle suretler, öylesine cazip davetler, öylesine inandırıcı dillerle serilir ki önüne insanın, kim onu sonsuza değin istemez? Hatta yaşamanın amacına dönüştürmez? Çok yaşamanın, çok güzel yaşamanın, çok kazanarak yaşamanın peşine düşmez? Bir yandan sokağın kavgasında da saklıdır. Herkes ya elindeki çoğu artırmanın peşindedir ya da onu korumanın. Bir de sıranın kendisine gelmesini bekleyenler vardır ki her zaman asıl çoğunluğu onlar oluştururlar. Çoğu parlatan, gündemde tutan onların bu rüyalarıdır. Atasözlerinden birisi, biraz denge olsun, çokça da insan aklını başına alsın diye olacak, onun bulunduğu yerin çok temiz olmayacağını söylemiş. Söyleyişin, olgunun kendisine yaptığı vurgu ayrıca önemli. Yer yer fazla kelimesi ile akrabalığa girişse de bizim çok, parsayı yine kendi etrafında toplamayı başarır. Döne yoklaya düşünüyorum da dilin alt mantığında her zaman koruyucu bir tabaka buluyorum. Bir tür anlam tamponu vazifesi görüyor katman. Bir şeyin bir yerde çok olması her zaman olumlu bir anlam çağrışımı yapmıyor. Çok yağmur seli, çok insan kalabalığı, çok para şüpheyi, çok söz yalanı, çok ömür yaşlılığı, çok dalga kazayı çağrıştırıyor. Çok, ister doğadan gelsin ister insanın kendi eliyle gerçekleşsin hızla kontrolden çıkıyor serseri mayın gibi nerede patlayacağı belli olmayan bir tehlikeye dönüşüyor. Ne var ki çok sevmek gerekiyor. Çok özlemek, çok çalışmak, çok sabırlı olmak, çok okumak, çok gezmek, çok düşünmek, çok iyi insan olmak da gerekiyor. Bir ateşleme sıfatı olarak insana da bu haliyle çok yakışıyor, çok. İçinde çok kelime bulunan bir lügatimizin olması, günlük hayatta çok kelime ile konuşur hale gelmemiz, gazetelerin çok okunması, kitapların çok satılması da gerekiyor. Haydi, itiraf edeyim, aslında bunca sözü sarf etmemin asıl gerekçesi çok satma meselesidir. Pek çok konuda olduğu gibi hayatımıza dışarıdan sızıp gelen sonra da sahibi konumuna yükselen bu mevzu her gün her yerde bir vesile ile tartışılıyor. Reyting sadece televizyon dizileri için söz konusu değil artık. Kitapların, yazarların da reytingi var... Günden güne, haftadan haftaya, yıldan yıla değişiyor onların göstergeleri. Sözü eline alan büyük haklılık payı taşıyormuş havası verdiği yüz çizgileriyle soruveriyor hemen; 'kim kitabının çok satılmasını istemez?' Doğru ya hangi yayıncı yayınladığı kitabın çok satılmasını hangi yazar da yazdığı kitabın yüz binlere, milyonlara ulaşmasını arzu etmez? Çok satmak, çok okunmak, çok kazanmak herkesin hakkı değil mi? Sokak her fırsatta çok'un müziğiyle çılgınca doldururken her köşeyi, bu anlamazlık neden? Kıskanç mısınız siz? Kendi yokluğunuza çokluğu karalayarak mı gidermeye çalışıyorsunuz? Ey yokluğun Eyyub'ları! Ey çilekeş sabırsızlar!... Bense kendi kendime, bu sözlerin biraz uzağında durarak bambaşka bir yerden bakmayı denerim. 'Çok almayı' düşünmeden çok satmayı nasıl izah edebiliriz ki diye sorar dururum. Çok satmak, çok okunmak, çok kazanmak bir şekilde konuşuluyor da 'çok almak' konuşulmuyor, görmezlikten geliniyor. Neden? Aslında çok satmanın, çok okunmanın, çok kazanmanın varabileceği nihai sınırı belirleyen 'çok almak' değil mi? 'Çok almak' durumunu aradan çıkardığımız zaman karşılaşacağımız asıl soru, asıl sorun nedir acaba? Dikkat edin, 'çok almak' ile 'çok alabilmek' de birbiriyle çelişik. Hem de alabildiğine çok çelişik. Psikologlar ayrı, ekonomistler ayrı, yayıncılar ayrı cevaplayacaklardır bu soruyu. Üretimin göreceli egemenliği tüketimin mutlak egemenliği ile koşullandırılmıştır da kimsenin haberi yoktur. Dipte duran sessizce kazılmış, başka başka sesler ve görüntüler altında saklanmıştır artık. O görünmeden konuşan, söylemeden söyleyen, yaşamadan yaşayandır. Kimseler onun bahçesine sarkmaya, onun örtüsünü açmaya kalkışmıyor. Sayının kutsalı kendi muğlak soyutluğu içinde güzellik uykusuna yatırılmış bekletiliyor. Onun atları, süvarileri, bahçıvanları, özel eğitimli uşakları, uluslararası çalışan iyi eğitimli danışmanları bile var. Az değil çok var. Çok değil, çok çok var.",male
255,"Güven ve güvensizlik Önce şunları söyleyelim: 1-Beşiktaş'ın müracaatıyla Fenerbahçe taraftarının İnönü'ye gelmesi büyük jestti. 2-Fırat Aydınus gibi bir hakem izledim. Maçın yıldızı oldu. Dünya çapınca bir hakem. Tek kelimeyle... Önce şunları söyleyelim: 1-Beşiktaş'ın müracaatıyla Fenerbahçe taraftarının İnönü'ye gelmesi büyük jestti. 2-Fırat Aydınus gibi bir hakem izledim. Maçın yıldızı oldu. Dünya çapınca bir hakem. Tek kelimeyle muhteşemdi. 3-Fair-play: Bu kadar gergin ortamda futbolcular en ufak bir müdahalede rakibini yerden kaldırdı. Bu harika bir görüntüydü. Futbolcular çok centilmendiler. Herkes iyi niyetliydi. İşte futbol bu. *** Aykut Kocaman'ı harika bir takım oluşturduğu için kutluyorum ama yaptığı oyuncu değişiklikleri için eleştiriyorum. Çok iyi oynayan Caner'i çıkarması büyük bir hataydı. Beşiktaş, Caner'den sonra rahat oynadı. Fenerbahçe'nin bir özgüveni var. Deplasmanda oynamalarına rağmen çok iyi organize oluyorlar. Ancak 3. bölgede etkili olamıyor. Fenerbahçe'nin forvet sorunu var. Bienvenu kalite olarak eksik kalıyor. *** Maçın özeti: Güven... Fenerbahçe, 2 kez deplasmanda geriye düşmesine rağmen Beşiktaş'ı yakaladı. Bu 'Ben yenilmem' demektir. Öbür tarafta ise kendine güveni olmayan Beşiktaş. Özgüven sorunu yaşayan siyah- beyazlı takım maçı kazanamadı. Bir de Cenk'in yediği ikinci golü Rüştü yemezdi.",male
256,"Merdivensiz şehir! Yedi tepeli olmakla övünen bir şehirde şöyle güzel bir merdivenli sokağın olmamasını neyle açıklayabiliriz? Hayır, hayır bilmez değilim. Merdivenköy isminde bir semti bile var bu şehrin. Yüksek Kaldırım dahi bir tür merdiven sayılır. Dahası, Cahit Kayra'nın 'İstanbul'un Yokuş ve Merdivenleri' kitabından da haberliyim. İlhan Berk, Kamando Merdivenleri şiirini de yazmıştır, değil mi kim inkar eder onu. Ya dahası, ya bir adım ilerisi. Şöyle Haliç'e, Boğaz'ın her iki yakasına doğru alabildiğine genişlik ve ihtişamla inen bir merdiven var mı? Fındıklı'nın kimi eğri büğrü, kendisinden başka amacı olmayan merdivenlerini de tırmandım kaç kere. Durdum, dinlendim. Aralarından titreşen denize baktım. Arnavutköy'ün, Bebek sırtlarının, Kanlıca ve dahi Salacak önlerinin eteğinde boşuna eğlendim. Yoktu, yoktu. Basamaklarında gençlerin oturup gelecek düşlediği, yorgunların eğlendiği, maceracıların keşfe çıktığı, ruh yorgunlarının geçen vakitlerde teselli aradığı bir merdiven hiç yoktu. Bu şehre yakışacak ona sembol olabilecek bir merdiven hiç yoktu! Merdiven ne yakışırdı İstanbul'a. Piyerloti sırtlarından, yolun sağına soluna döşenmiş kaldırımlardan değil de, sırf merdiven olsun diye düşlenmiş, basamakları ona göre ayarlanmış, çiçekleri, ağaçları ona göre seçilmiş bir merdivenden inebilseydik aşağıya. Eyüp Sultan'ın serin avlusunda, türbelerin, mezar taşlarının, kökleri dışarı fırlamış asırlık ağaçların arasından deniz kenarına inseydik. Dileyen Sütlüce'nin karşı kıyılarında yitiğinin peşine düşer, dileyen de pat pat sesleriyle zamanı yırtıp geçen bir motora biner, nereye gideceğini bilmeden yol alırdı. Üstelik, bir merdiveni sonuna kadar inmek, sonuna kadar çıkmak gerekmez ki! Merdiven biraz da, dünyaya alışma tecrübesidir. Herkesin dilinde Haşim'in şiirinin dolaşması da gerekmez. Çıkış kadar inişin, durup dinlenmek kadar tırmanışın da mümkünlüğünü telkin etmez mi merdiven? Merdiven asıl yaşama neşvesinin dile geldiği basamaklar ırmağıdır. Bazen zihnimi devreye sokuyor ve Galata'dan aşağıya kıvrıla kıvrıla inen güzel merdivenler düşlüyorum. Mermer merdivenler. Gül kırmızısı merdivenler. Düşlerim beni, Fındıklı'ya, Cihangir'e, Ortaköy sırtlarına, Tahtakale eteklerinden Süleymaniye'ye, Beylerbeyi ile Küplüce istikametlerinde dolaştırıyor. Taksim'e, Sultanahmet'e, Çamlıca'ya, Çiçekçiye, Nakkaştepe'ye, Kuzguncuk'a çıkan merdivenler kuruyor kendiliğinden. Her birine İstanbul'un birbirinden güzel sırlarının, sevdalılarının, sanatçılarının, çiçeklerinin hatta sularının isimlerinin verildiği merdivenler onlar. Leylek Merdiveni. Erguvan Merdiveni. Fatih Sultan Mehmet Merdiveni. Eyüp Sultan Merdiveni. Ayasofya Merdiveni. Yahya Kemal Merdiveni. Orhan Veli, Evliya Çelebi, Ahmet Haşim, Boğaziçi, Huzur merdivenleri. Hayal bizim değil mi? Mevsim mevsim şehrin cilvelerini, yağmurlarını, lodoslarının kokularını, uzaktan geçen gemilerin düdüklerini taşıyan bu merdivenler İstanbul'u daha bir muhteşem kılmaz mı? Şuursuz apartmanların, sokağı çaresiz bırakmış bir şehircilik anlayışının içinde merdiven başlı başına bir alternatif yaşama alanı olmaz mı? Bugün bile bu fırsat kaçmış değildir. Şehri yönetenlerin biraz ideali, biraz hayali varsa, şehri düşünenlerin biraz vicdanı kalmışsa, mimarlar da, yazarlar da, belki de en çok şairler de heyecan duyacaktır bu merdiven düşüncesinden. Hele bugünün mimarlık anlayışında, farklı farklı tasarımları geliştirmek, bu tasarımları şehrin geçmiş ve geleceğiyle buluşturmak hiç zor değildir. Belki bu merdivenler sayesinde biraz sinema biraz edebiyat, biraz sosyal yaşam zenginliği de doğacaktır. Dimdik, yukarı yukarı uzaması gerekmez bu merdivenlerin. Semte, temaya, hatta verilecek isme göre şekillendirilebilir. Şehrin doğal yapısı buna da elverir niteliktedir. Merdiven istenilirse göğe kadar uzar. Böyle bir merdiven olsaydı, böyle merdivenler çok olsaydı, merdivenler parklara, meydanlara, deniz kenarlarına, camilere, iskelelere varsaydı, her basamağında yaşadığımız ömür kadar sevdiğimiz şehri de düşünmek daha kolay olurdu. Şimdilerde ben şehri yokuş yokuş çıkıyorum. Uzun, kısa, dik, dolambaçlı ne kadar merdiven bulabilirsem oralara gidiyorum. Onların bakımsızlıklarına içleniyorum. Basamaklarında oturuyorum. Sarkan ağaçları, pervasız kuşları, daha pervasız şehrin yakın ve uzak uğultusunu dinliyorum. Olsaydı, olsa, olacak mı diye mırıldanıyorum. Bu merdivensiz şehrin bir gün merdivenleri olacak mı? Oradan yukarı ve geriye hiç bakmadan adım adım çıkmak mümkün olacak mı? Kim bilir, kim bildi? Belki gelecek Ramazan bir tane, en azından bir güzel merdiven.",male
257,"Hrant Dink cinayetinin ardında hangi örgütün olmasını istersiniz? Can Ataklı catakli@gazetevatan.com Hrant Dink cinayetinin “bilinen” sanıkları hapis cezalarına çarptırıldı. Ancak mahkeme “arkasında bir örgüt olduğuna dair yeterli kanıt olmadığı” gerekçesiyle sanıkları “terör örgütü üyesi olmak” suçlamasından beraat ettirdi. Karar doğal olarak büyük tepki yarattı. Trabzon’un bir ilçesindeki, küçük bir mahallenin küçük bir kahvesinde okey oynayan çocukların böyle çaplı bir cinayeti işleyemeyeceği, bunun arkasında mutlaka büyük bazı güçlerin olduğuna yönelik “mantıklı” inanış elbette ağır bastı. Ancak kafaların karıştığı nokta da bu. Evet bu işin arkasında bir büyük yapılanma var. Ama bu örgüt ne? Bugüne kadar AKP’ye payandalık eden sözde liberal çevreler ısrarla işin arkasında Ergenekon olduğunu söylemeye çalışıyor. Yandaş sözcüler “Bu cinayet davası Ergenekon’la birleştirilmeli” diye avazları çıktığı kadar bağırıyorlar. Akla örgüt deyince Ergenekon’un gelmesi çok doğal. Çünkü son beş yıldır inanılmaz bir beyin yıkama operasyonu yapıldı. Beyni pelteye çevrilmiş geniş yığınlar bilinçsizce bir darbe örgütü olduğuna inandırıldı. Bu nedenle Dink olayını Ergenekon’a bağlamaya çalışmak, iktidar ve yandaşları için çok da zor değil. Ancak bu olayı örneğin Danıştay cinayetinde olduğu gibi bir çırpıda Ergenekon’a mal etmek sanıldığı kadar kolay olmuyor. Çünkü bu kez açıkça en azından görevi ihmal ettiği anlaşılan tüm kamu görevlileri bizzat iktidar tarafından seçilip göreve getirilmişler. İlgili valiler, emniyet müdürleri, istihbarat birimlerinin yetkilileri ve hatta jandarma komutanı bile bu iktidarın güvenip göreve getirdiği kişiler. Üstelik bu kamu görevlilerinin neredeyse tamamı cinayetten sonra adeta taltif edilerek daha üst görevlere taşınmışlar. Hatta biri milletvekili bile yapılmış. İktidarın bu kadar güvendiği isimleri, nasıl olup da bu iktidarı darbe yoluyla devirmeye çalıştığı söylenen Ergenekon’a mal edeceğiz? İktidarın kimi sözcüleri, ama özellikle yandaşlar hükümeti cesaretlendirmek için tahrik unsurunu kullanıyor ve tersten yürüyerek “Başbakan’ı bile öldürebilecek” örgütten söz ediyor ve Ergenekon’un izlerinin hâlâ var olduğunu iddia ediyorlar. Bu da çok geçerli değil. Ergenekon davasında bir eski Genelkurmay Başkanı’nı bile tutuklayan irade, Hrant Dink olayında kimden ve neden korkabilir? Darbe yapmakta Genelkurmay Başkanı’ndan bile daha etkili ve güçlü hangi makam var? Bütün generalleri hapse atabilenler, Ogün Samast ve Yasin Hayal gibi iki kahvehane lümpeninin hakkından gelemeyecek mi? O halde ortada ya gerçekten bir örgüt yok ya da Ergenekon’u bile geride bırakan (!) dehşetengiz bir örgütle karşı karşıyayız. Bu Ergenekon olamayacağına göre söylenmek istenen ne? Şimdi son olarak kendi tahminimi yazmak istiyorum; bütün çabalara rağmen Hrant Dink olayı Ergenekon’a monte edilemedi. Mahkeme onca uğraşa rağmen ilinti kuracak deliller oluşturamadı. Bu durumda plan değiştirildi. “Büyük tepki, kamuoyu vicdanı” adı altında oluşturulan iklim sayesinde kısa bir süre sonra Dink olayı Engenekon’a bağlanacaktır. Kamuoyu bu konuda hazırlanmıştır. ***** Gül, süresinin 5 yıl olmasını istiyor olabilir Medyada “2012’de Cumhurbaşkanlığı seçimi olabilir, kimse şaşırmasın” diye ilk kişiyim. Bunu söylediğimde bazıları “Bu çok ileri bir analiz” demişlerdi. Ardından Meclis harekete geçti ve Gül’ün görev süresini belirleyen bir kanun değişikliği teklifini görüşmeye başladı. Önceki akşam itibarıyla da Meclis Gül’ün görev süresinin 7 yıl olduğunu karara bağlayan bu teklifi yasalaştırdı. Buna rağmen “Bu yıl Cumhurbaşkanlığı seçimi olabilir” tezimi savunmaya devam ettim. Bunu söylediğimde “Artık yasa da geçti” diye hafif istihzalı biçimde takılıyorlar bana. Ancak dün pek alışık olmadığımız bir şey yaşadık. Cumhurbaşkanı ilk kez CHP’nin karşı çıktığı bir yasa için “Eğer CHP bu yasayı Anayasa’ya aykırı buluyorsa Anayasa Mahkemesi’ne gidebilir” dedi. Neden? Cumhurbaşkanı hiç yoktan böyle bir açıklamayı neden yaptı? CHP’nin başvurusu halinde Anayasa Mahkemesi sürenin 5 yıl olduğuna karar verebilir. Çünkü Anayasa Mahkemesi mevcut Anayasa’yı korumak ve yasaları bu anayasaya göre yorumlamakla görevli. Yeni anayasada cumhurbaşkanının görev süresinin 5 yıl olduğu ve halk tarafından seçileceği yazılı. Anayasa Mahkemesi bu maddeyi “Kabul edildiği andan itibaren yürürlüğe girer ve seçim yapılır” şeklinde yorumlayabilir. Bu durumda da 2012 Cumhurbaşkanlığı seçim yılı olur! Peki kim aday olur? Gül bir kere daha seçilmek için adaylığını koyabilir mi? Yılın başında “Çok garip gelişmeler yaşayabiliriz” diye yazmıştım. Kimbilir belki garipliklerden biri de bu olur. Biraz daha olgunlaşsın, konuya devam ederim. ***** Bazı dizi ve kliplerin müstehcenliği çağrıştırdığını belirleyen RTÜK, kanalları uyarıp onlara ceza kesmiş. Kurulun isminde “üst” kelimesi geçiyor ama anlaşılan bu kararları verenler “alt taraf” ile daha çok ilgileniyor! (Gani Yıldız) ***** Cerrah da Ergenekoncu mu, Şener’i nereye koyacaksınız? Dink cinayetinde adı geçen kamu görevlilerinin hepsinin bugünkü iktidar tarafından göreve getirildiğini biliyoruz. Örneğin Celalettin Cerrah, cinayet günü İstanbul Emniyet Müdürü idi. Cerrah’ın olayı araştırmak için kendisine gelen CHP Milletvekili Mesut Değer’le yaptığı tartışma zaman gazetelere de yansımıştı. Değer günü şöyle anlattı: 9 Şubat 2007 tarihinde TBMM İnsan Hakları Komisyonu olarak Hrant Dink olayı ile ilgili İstanbul’da yaptığımız çalışmalarda (o dönem ben İnsan Hakları Komisyon Başkan Vekili ve CHP Diyarbakır Milletvekiliydim.) Celalettin Cerrah’la makam odasında görüştük. Komisyon olarak yaptığımız toplantıda sorularıma cevap vermeyen ve kaçamak cevap veren Sayın Cerrah ile aramızda çok sert bir tartışma geçti. Bu görüşmede davayla ilgili 10’un üzerinde sorduğum sorulara cevap vermediği gibi bu işin arkasında “örgüt var mı?” soruma da “örgüt yok” demişti. Mahkeme kararına bakıyoruz gün ne söylendiyse bugün aynısı geçerli. Daha gün “Örgüt yok” diyen Celalettin Cerrah’ı Ergenekon üyesi mi sayacağız. Kamu görevlilerini geçelim, Hrant Dink cinayetini aydınlatmak için büyük çaba harcayan, kamu görevlilerinin ihmallerini tek tek belgeleyen gazeteci Nedim Şener Ergenekon terör örgütü üyesi olmaktan tutuklu. Karanlık ilişkileri sergileyen gazeteci Nedim Şener’i olayın neresine koyacağız? Bir kişi hem Dink’i öldürten örgütün üyesi hem de bu örgütü deşifre etmek için çabalayan biri olabilir mi?",male
258,"Yasa çıktı çıkmasına da ya savcılar diretirse! Can Ataklı catakli@gazetevatan.com Sevgili okurlar; geçen hafta demokrasi tarihimizin en hızlı yasasının müthiş bir mücadele sonunda kabul edildiğine tanık olduk. MİT Müsteşarı böylelikle KCK soruşturmasını yürüten savcılara ifade vernmekten “şimdilik” kurtuldu. Tabii kurtulan MİT Müsteşarı mı oldu yoksa işin arkasında başka bir şey mi var, henüz tam belli değil. Bu ne sevinç Yıldırım hızıyla geçen yasa iktidar cephesinde ve yandaşlar arasında inanılmaz bir sevinç yarattı. Yandaş gazeteler mantığını nasıl kurdularsa artık Müsteşar’ın kurtarılmasını “demokrasinin zaferi” olarak tanımladılar. Müsteşar’a yapılan davetin düşmesini manşet yaptılar. Demek ki bu olayın arkasında bayağı korkutucu bir şey varmış. Rahatladılar. Müsteşar kaçaktı Elbette MİT Müsteşarı Cumhurbaşkanı ve Başbakan’dan aldığı destekle yasa çıkıncaya kadar ifade vermeye gitmedi. Ancak bu kez ortaya garip bir durum çıktı. Çünkü Müsteşar tam 9 gün boyunca kaçak yaşadı. Bu da tarihimizde bir ilk oldu. MİT Müsteşarı 9 gününü kayıplara karışarak ve yasal açıdan “kaçak” geçirdi. Güler misiniz ağlar mısınız? Dalan örneği Müsteşar 9 gününü kaçak olarak geçirince aklıma Dalan’ın durumu geldi. Onu da ifadeye çağırmışlardı, yurt dışındaydı ve gelmedi. Kaçak diyoruz ona. Nasıl öfke yapıldı ve yapılıyor Dalan’a. “Suçu yoksa ne korkuyor gelip teslim olmalı” dedi iyi niyetli saflar. Ama sıra MİT Müsteşarı’na gelince kaçak değil demokrasi kahramanı oluverdi. Savcı ya ısrar ederse Meclis’in Müsteşar’ı korumak için çıkardığı yasa aslında bir yere kadar. Yani savcılar aynı işlemi bu kez önce Başbakan’a sorarak tekrarlayabilir. İşte zaman ne olacak? Başbakan “Tamam ifadesini alın” mı diyecek yoksa izin vermeyecek mi? İzin verirse sorun yok, ne olup bittiğini öğreniriz, ama izin çıkmazsa ortaya bambaşka bir sorun çıkacak, Belge sunulacak Savcılar cesaret edip Müsteşar’ı sorgulamakta ısrar ederse, izin talebi elbette kuru kuruya olmayacak. Başbakan’a sorgulama talebinin içeriği gönderilecek, eğer varsa suç iddiaları sıralanacak. Başbakan da kararını bu iddialara göre verecek. İzin çıkmaması Başbakan’ın tüm bu suçlamaların sorumluluğunu üzerine aldığını bir göstergesi olacaktır. Altından kalkmak Medyaya sızdırılan iddialar çok vahim. Çünkü bu iddialara göre MİT’in KCK içine sızma amaçlı operasyonlarında pek çok Mehmetçik şehit oldu, bir kadar da sivil öldü. Bunların da ötesinde iddialara göre zaten KCK yapılanması da MİT’in eseri. Başbakan izin vermezse bu iddialarını sorumluluğunu üstlenmiş duruma düşecek. Bunu yapar mı? Asıl endişe başka Ancak anlaşıldığı kadarıyla iktidar kanadını zora sokan asıl endişe başka. KCK ile bağlantılı olarak sorgulanmak istenen MİT Müsteşarı’nın terör örgütü liderleriyle yaptığı görüşmeler mercek altına alınmış. Bu görüşmeler zamanında gizlenmişti ama deşifre olduktan sonra “hükümetin politikası” olarak sunuldu. İktidar görüşmeleri savundu. Teröristle pazarlık Söylendiğinde sevimsiz gelen “teröristle pazarlık” kavramı iktidar ve yandaşları tarafından “barış için gerekli, akan kanı durduracak gelişme, Kürt sorununu çözecek ilaç” olarak sunuldu kamuoyuna. Oysa yine anlaşıldığı kadarıyla verilen sözler, parlak gibi sunulsa da AKP tabanında bile rahatsızlık yaratacak cinsten. İktidarı korkutan bu. Türkiye’nin bölünmesi Çünkü verildiği söylenen sözlere göre İmralı’daki teröristbaşı önce hapsine alınıyor sonra da siyaset yapması için serbest bırakılıyor, Kürt özerk bölgesi oluşturuluyor, PKK’lı teröristler Kürt bölgesinin güvenlik güçleri haline getiriliyor. Bunu bırakın bütün Türkiye’ye, AKP’ye oy verenlere bile alıştırmadan anlatmak mümkün olabilir mi? Başbakan söyleyebilir mi? Savcıların incelediği belgelerde bulunduğu ileri sürülen “verilmiş bu sözler” iktidar yandaşları tarafından aslında birkaç yıldır dile getiriliyor. Ancak bu sözleri Başbakan çıkıp söyleyebilir mi? Bunun bir hükümet politikası olduğunu açıklayabilir mi? Başbakan İmralı’da görüşmeler yapıldığını bile söyleyememiş, “Bunu iddia eden şerefsizdir” demişti. Devlet- hükümet Başbakan teröristlerle MİT Müsteşarı’nın görüştüğü imalarını bile bile doğrulamamış ve “Hükümet görüşmez, devlet görüşür” savunmasını yapmıştı. O tarihlerde Başbakan’ın devletten kastettiğinin asker olduğu ileri sürülmüştü. Yandaş medya ise teröristle görüşme yapmanın kötü olmadığını anlatmaya çabaladı bu süreçte. Oslo görüşmeleri Kamuoyu “teröristle görüşme” fikrine alıştırıldığı sırada nereden geldiği belli olmayan bir ses kasetiyle hükümetin emri doğrultusunda teröristlerle görüşmeler yapıldığı ortaya çıktı. Ancak hazırlanmış olan kamuoyu buna tepki göstermedi. İktidara destek verdi. Görüşmelelerin içeriğini tartışmak isteyenler de “ırkçı-darbeci” diye suçlandı yine. Korkmayın bunlar olmaz İktidar yanlıları bu yazdıklarımın gerçekleşmesinden endişe duyabilirler. Ama rahatlatayım, korkmasınlar, hiçbir şey olmaz. Eğer iktidar bu kadar şiddetli biçimde olayın üzerine gidiyorsa, artık tek bir savcı bile cesaret edip de MİT Müsteşarı’nı sorgulamak için Başbakan’dan izin “ricasında” bulunmaya kalkamaz. Anında başına geleceğini bilir. Sadece bu olay mı? Son çıkan yasanın yaratacağı iklimde savcılar iktidardan yana olduğu bilinen hiç kimse için izin gereksin gerekmesin, bir soruşturma açamazlar artık. Yasanın asıl amacı budur. MİT adı kullanılarak aslında iktidara yakın herkes koruma altına alınmıştır. Sorun izin istemek değildir, iktidarla ilgili bir kişiyi suçlamaktır. Hiçbir savcı buna cesaret edemez. Cumhurbaşkanı’nın tavrı MİT olayında en garip tavrı Cumhurbaşkanı takındı. Olayın duyulması üzerine soluğu Köşk’te alan MİT Müsteşarı’nı dinledi ve kendisine destek verdi. Cumhurbaşkanı Meclis’in çıkardığı bir yasayı 7 saat gibi inanılmaz bir sürede inceleyip onayladı. Anlaşılan iktidarın korkusuna Cumhurbaşkanı da hak veriyor ve gereğini yerine getiriyordu. Kimyalar bozuldu MİT olayının ortaya çıkması iktidar yandaşı medyanın da kimyasını bozdu. O güne kadar yapılan hukuksuzlukları, haksızlıkları, hileleri gördükleri halde sesini çıkarmayanlar, MİT olayında birden şahin kesildiler. Ortaya çok komik bir manzara çıktı. Ama fark etmiyor tabii. Sadece onların sesi çıktığı için halkın yarısı inanıyor bunlara. İyi de oluyor Tabii olaya iyimser açıdan bakalım. Demek ki neymiş; “Soruşturmalar gizliymiş, insanların kişilik hakları varmış, kişilerin onurlarıyla oynanamazmış, mahkeme hüküm vermeden herkes masum sayılırmış, medyaya belge sızdırmak çok ayıp ve suçmuş.” Bunları ülkemizin gerçek demokratları söylemiyor, yandaşlar söylüyor. Daha komik bir şey olabilir mi? Hepinize iyi haftalar dilerim...",male
259,"Burak'sız da kazanıyor Trabzonspor, Gaziantep deplasmanında sadece üç puan almadı. Herkesin ısrarla sorduğu, ""Burak'sız bu takım ne yapacak?"" sorusuna dün sahada Halil ile yanıt verdi. Halil dün maç bitti denilen bir dakikada... Trabzonspor, Gaziantep deplasmanında sadece üç puan almadı. Herkesin ısrarla sorduğu, ""Burak'sız bu takım ne yapacak?"" sorusuna dün sahada Halil ile yanıt verdi. Halil dün maç bitti denilen bir dakikada kendi hazırladığı çok güzel bir gol attı. Burak'sız da kazanmanın bir göstergesi olması açısından galibiyet Trabzonspor için çok önemli. Tabii ki Burak bu takımın en değerli ismi. Ama Trabzonspor, Burak'sız da kazanmak zorundaydı. Kim atarsa kazanacağı bir dakikada Halil hem kendisi, hem de takımı için çok kritik bir golü attı. Gaziantep kadrosunu bozmadan sahaya çıktı. Trabzonspor ise revizyona giderek sahada farklı bir 11'le yer aldı. POZİSYON AZDI İki takımın oyuncuları, beraberliğe razı olmayan hocaları ile mücadele ettiler. Şenol Güneş istediğini alan teknik adam oldu. İkinci yarının ilk dakikalarında Serkan'ın önemli bir pozisyonu vardı. Bir de G.Antepli Muhammet'in vurup direkten dönen bir topu. Aslında bol pozisyonlu bir maç olmadı. İki takım da haftada üç maç oynayan ekipler. Bu çok zordur! İki ekibi de dün verdikleri mücadele için kutlamak gerek. Trabzonspor'un 6 Avrupa Kupası maçı oynayarak buralara gelmesi çok önemli. Gaziantep gibi önemli bir deplasmanda Burak'sız kazanması da çok değerli. Hafta içinde CSKA Moskova maçı var. Kazanırlarsa grupta şanslarını sürdürecekler. Böylesine kritik bir maç öncesinde Gaziantep deplasmanından 3 puanla dönmeleri büyük moral oldu.",male
260,"Atatürk ve Türkçe 12 Kasım 2011 Cumhuriyet Atatürk bir Osmanlı aydınıydı. Aldığı eğitim, okuduğu kitaplar (Fransızcalar dışında) doğal olarak eski harflerle ve Osmanlıcaydı. Seçkin aydın kişiliği, onun Osmanlıcanın inceliklerini kullanmadaki büyük ustalığında da görülmektedir. Bu alandaki başyapıtı “Söylev”le birlikte başkaca söylev ve demeçleri, “hitap” etme ve yazarlık yeteneğinin seçkin örnekleridir. Buna karşın, Kurtuluş Savaşı’nın başkomutanı ve Türkiye Cumhuriyeti’nin önder kurucusu; modern, çağdaş bir ulusun kuruluş süreçlerinde, ulusal bir dile sahip olmanın yaşamsal önemini biliyordu. Bu ulusal dilin kökü, temeli, bitmez tükenmez yaratıcı kaynakları ise halkın konuştuğu dilden başka bir yerde değildi. Bu alandaki devrimci eylemin başlangıcı, 1 Kasım 1928 tarihli yasayla yaşama geçirilen alfabe değişikliği oldu. Osmanlıca alfabenin Türkçenin ses örgüsü ve harf dizilimine uygunsuzluğunu, Türkçe sözcükleri yazmada neden olduğu karışıklık ve güçlükleri bu işle ilgisi olan herkes bilir. Alfabe değişikliğinin bizi kültürümüzden kopardığını söyleyenlere de inanmayın. Bunlar ya bilgisizlik, ya da kötü niyetle söylenmiş sözlerdir. Eski alfabeyle yazılmış bütün temel metinler, bugün kullandığımız alfabeyle (Türkçeye uyarlanmış Latin alfabesiyle) isteyen herkesin elinin altındadır… *** Alfabe devrimini izleyen süreçlerde Türk Dil Kurumu’nun uzun kuruluş öyküsüne burada giremeyiz. Özetle: Hepsi Atatürk’ün istek ve direktifleriyle 11 Temmuz 1932’de “Türk Tarihi Tetkik Cemiyeti” kurulmuş, hemen ertesi gün “Türk Dili Tetkik Cemiyeti”nin kuruluş çalışmasına başlanarak aynı yıl 27 Ağustos’ta bu derneğin kuruluşu ve 26 Eylül-5 Ekim tarihleri arasında da (toplantılarının hemen hepsinde Atatürk’ün de bulunduğu) 1. Türk Dil Kurultayı gerçekleştirilmiştir. Bunları 7 Mart 1933’ten başlayarak Arapça-Farsça sözcüklere Türkçe karşılıklar bulmak için düzenlenen “dil anketleri”, 18 Ağustos 1934’te Atatürk’ün “kurucu ve koruyucu başkan”lığında toplanarak 23 Ağustos’a kadar sürecek 2. Türk Dil Kurultayı ve 22 Ağustos’ta toplanan 3. Kurultay izlemektedir. (Türk Dili Tetkik Cemiyeti adı 3. kurultaydan önce Türk Dil Kurumu olarak değiştirilmiştir.) Bütün bu süreçlerde Atatürk’ün dil konusuna olağanüstü ilgisi, yerli ve yabancı bilim insanlarıyla yaptığı görüşmeler, okuduğu kitaplar ve başkaca çalışmaları için değerli dil bilimci Agop Dilaçar’ın “Atatürk ve Türkçe” başlıklı yazısı okunmalıdır. Bu yazıdan küçük bir bölümü buraya alıyorum: “Türkçenin eski bir kültür dili olduğuna inanan Atatürk, bu dilin birçok nedenlerden dolayı bin yıldan beri işlenmemiş olduğunu da biliyordu. Bu açığı kapatmak, Türk dilini yine işlenmiş ve işlek bir kültür dili durumuna getirmek için de Türk Dil Kurumu’nu kurmuş, Türk dilinin yapı kurallarına uygun olarak Türkçe köklerden yine Türk ekleriyle yeni kelimeler türetmiş ve dilimizin çeşnisini büyük ölçüde özleştirmiştir. Bu arada matematik terimleri üzerinde de önemle durmuş, hatta 1936-1937 kış aylarında Dolmabahçe Sarayı’na çekilerek, geometri öğretenlere ve bu konuda kitap yazacaklara kılavuz olmak üzere küçük bir geometri kitabı yazmıştır. Yazdığı eser de yazar adı gösterilmeden, 1937’de İstanbul Devlet Basımevi’nde Milli Eğitim Bakanlığı’nca bastırılmıştır. Atatürk’ün ‘Geometri’ adını taşıyan 48 sayfalık kitabında bütün terimler Atatürk tarafından bulunarak konmuştur.” Agop Dilaçar yazısında Atatürk’ün bulduğu (ve bugün kullandığımız) “boyut, uzay, yüzey, düzey, çap, yarıçap, kesek, yay, kiriş, teğet açı, taban” vb… çok sayıda geometri terimini sıraladıktan sonra şöyle devam ediyor: Bunlardan, mesela açı’ya biz eskiden “zaviye” derdik; açıortay’a “munassıf”, geniş açı’ya “zaviye-i münferice”, açı uzaklığı’na “bud-ü müzevva”, iç tersaçılar’a da “zaviyetan-ı mütekabiletan-ı dahiletan”… *** Bu yazıyı 10 Kasım Perşembe günü, Atatürk’ün (bugün Başbakan tarafından yapılan anma konuşmalarından birinde “sene-i devriye” diye adlandırılan) 73. ölüm yıldönümünde yazıyorum… Aynı kişinin aynı konuşmada kullandığı kimi sözcükler ise şöyle: “tahayyül, seviye, yad etmek, nihayete erdirmek, badire, mağduriyet, muasır, inşa, ilham, husus, teyit, müsamaha, uhuvvet…” vb… Cumhurbaşkanı’nın konuşması ve okuduğu anma yazısında da “ebediyete intikal”, “tezahür” vb. hepsinin pırıl pırıl Türkçe karşılıkları bulunan sözcükler geçiyor… *** 10 Kasım 2011’de devlet adamlarımızın kullandıkları dil böyle… Burada kalınacak mı, yoksa daha da ilerilere gidilir mi? Kendi payıma ben, hiç de uzak olmayan geleceklerde, her alanda yeniden Osmanlıcaya dönülmesi ve Arap alfabesinin geri getirilmesi için girişim ve dayatmaların başlamasına hiç şaşırmam. İlkokullarda Arapça okutulmaya başlanması bu yönde atılmış bir adım değilse nedir?",male
261,"Futbol değil skor güzel Bazı takımlar için henüz daha ligin başı, final maçı diyebileceğimiz maç olur. Bu, Galatasaray için geçerliydi dün. Yeni teknik direktörü, yeni oyuncular, geçtiğimiz yıllardaki başarısızlık, büyük ümitlerle... Bazı takımlar için henüz daha ligin başı, final maçı diyebileceğimiz maç olur. Bu, Galatasaray için geçerliydi dün. Yeni teknik direktörü, yeni oyuncular, geçtiğimiz yıllardaki başarısızlık, büyük ümitlerle başlanan yeni sezonun ilk haftasında yenilgi... Bunların üstüne, içeride oynayacağı ilk maçı taraftarının önünde kazanıp önümüzdeki hafta için morallenmek istiyordu. O anlamda çok önemliydi. *** Geçen haftaki Belediye maçının şablonu ile sahadaydılar. Sabri'yi sağ beke alıp önüne Eboue'yi koymuştu Terim. Servet olmadığı için Gökhan- Ujfalisi göbekte, düzelen Hakan soldaydı. Melo'nun önündeki dörtlüde tek fark solda Reira idi. Önde de yine Baros vardı. Bu coşkuya ve baskılı oyuna rağmen ceza sahası içinde pozisyon üretmekte zorlandı Galatasaray. Sahanın en iyi oyuncusu, ki geçen hafta beğenmemiştim, Melo müthiş bir vuruş yaptı. Galatasaray, oyunun hakkı olan şekilde önde kapattı ilk yarıyı. İkinci yarıda ilk yarıya benzer görüntü varken maç boyunca vermedikleri pozisyonu kendileri vererek beraberliğe yakalandılar. Daha sonra 4-4-2'ye dönmeye karar verdi Fatih Terim. Selçuk'u Melo'nun yanına çekip Elmander-Sercan ikilisini çift santrfor oynattı. Sağda Kazım (onu da Engin ile değiştirdi), solda Riera. Amacı Samsun savunmasının dengesini bozmaktı. Amacına da ulaştı. Elmander arzulu bir oyuncu. Oyun konsantrasyonunu çok beğendim. Çok da güzel bir gol attı. Ardından da penaltı ve kırmızı kartla oyun koptu. *** Samsunspor, geçen yılki kadronun devamı bir kadro değil. Onlar hakkında net bir karar veremedim. Oyuna 70 dakika ortak olmalarına rağmen maçı hemen hemen sıfır pozisyonla bitirmeleri, düşündürücü olduğu kadar, G.Saray'ın da başarısını gösteriyor. Özetle şunu söyleyebilirim, oynanan futbol güzel değil. Ama G.Saray; taraftarı, oyuncusu, coşkusu ve ile ""Ligde ben de varım"" dedi.",male
262,"Bir Ayrılık... Böylesi siyasî bir film bulunur. Yaptığım okumanın aşırı yoruma yakın durmasını umursamıyorum. Bir Ayrılık, baştan sona siyasî bir film. Hem çok etkili hem çok başarılı politik bir film. Etkisini, iddiasını saklamasına borçlu değil elbet. İddiasını izleyiciyle birlikte aynı özgürlük alanına çekmeyi başarmasında bence. İddia etmeden yepyeni bir iddia ortaya koymak öyle kolay bir iş değil. Sanatta, hele sinemada daha bir böyle bu. Bir Ayrılık, doğrudan doğruya, İran üzerine yapılmış bir film. Sorguladığı, tartıştığı, varsa önerdiği İran etrafında dönüyor. Neredeyse hiçbir ideolojik göndermede bulunmadan, devleti rejimle özdeşleştirmeden, insanı anlatırken rejimi ve rejim etrafında gelişen ilişkileri ortaya döküyor Asghar Ferhadi. Ayrılan varsa, boşanan varsa, sorun yaşayan varsa, ilkin ve tamamıyla İran'dır aslında. İran olmadan ne bireylerin ne de meselelerin bir önemi kalmayacaktır. Böylelikle de ne Batılıların çokça başvurdukları yöntemle özneyi ötekileştirir ne de çıplak muhaliflerin hemen tuzağına düştükleri ideolojik göndergelere başvurur. İnsanı, tam da herkesin makul görebileceği seviyede, seciyesiyle oynamadan ait olduğu zamana iade eder. Olayı, olgusal özünü bozmadan aktarır. Filmin son sahnesinde, mahkeme kararını vermiştir ve anne-baba artık boşanacaklardır, lakin, kız çocuğunun hangi tarafı seçeceği kendisine bırakılmıştır. İki seçenek vardır. Öyle midir? Bunu hiçbir zaman bilemeyeceğiz. Belki sezeceğiz. Zihnimiz karanlık soruyu da deşecek. Hâkim, çocuğun karar vermesini istemektedir. Anne ve babanın gözleri de çocuktadır. Çocuk, hangisini seçecektir? Bir süre, izleyiciyi meşgul eder yönetmen. Biraz da herkesin içindeki tarafı sorgular. Kendisi böylesi bir amaç gütmese bile, izleyici kendi kendisine karar verir. Anneyi seçecek der bazı izleyici. Kimi seyirci ise anneyi, anneyi seçecek, çünkü çocuk anneden kopamaz, istese bile kopamaz diye düşünür. Gerilimi, aksiyona hiç başvurmaksızın ustalıkla kullanır yönetmen. Ve işte, tam da burada, benim ısrarla siyasî bulduğum tavır devreye girer. Umulmadık şekilde girer. Ustalıkla girer. İyi ki girer. Çünkü bu müdahale olmazsa sanki filmin bütün ruhu bozulacak, oraya kadar anlatılan öyküyü ateşleyen espri güncelin mutfağında buhar olup uçacaktır. 'Yalnız kalır çocuk'. Anne ve baba dışarı çıkarılır. Kararını onlar olmaksızın söyleyecektir yargıca. Anne ve baba, dışarıda, çoktan birbirine yabancılaşmış iki uzak insandır bu daracık mekânda. Yakındırlar ama uzaklık fersah fersah artmıştır. Çocuk asla dışarı çıkmaz. Bu filmden hiç çıkmayacaktır. Çünkü, Asghar Ferhadi, sözünü söylemiş, sözü ustalıkla bağlamıştır. Haydi, bunu yapalım, özgürce ve bile bile yapalım. Aslında olan tam olarak şudur. Anneyi oynayan, Leyla Hatami, çocuğunun daha iyi eğitim alması gibi gerekçelerle ülkeyi terk etmek istemektedir. Gelecek dışarıdadır. Söylenmiyor ama, muhtemelen Avrupa'dır amaçlanan. Belki Amerika! Uzun zamandır bekledikleri vize onayı da çıkmıştır. Şimdi yapılması gereken buradan, İran'dan ayrılmaktır. Baba, Peyman Moadi ise hem ülkesini sevmekte hem de alzheimer hastası babasını yalnız bırakmak istememektedir. Kadın boşanma talebinde bulunmuştur. Erkek istemeden de olsa bu talebi kabul etmiştir ancak, mahkeme, devlet gerekçeyi yeterli görmemektedir. Kocanın kesin ve net onayı gerekmektedir. Baba, belki asıl İran, güçten düşmüş hafızasıyla başı dertte olan İran, oğulun niyetiyle yaşatılabilecek midir? Bir Ayrılık, herkesin niyetçe iyi ve tutarlı ama hayat karşısında tökezleyici halleriyle, tersinden bir tür Suç ve Ceza mantığı da taşır aslında. İyilik, mecburiyet, istenmeden yapılan hatalar, sosyal ve dinî algılar çepeçevre sarar herkesi. Herkes herkesten uzaklaşmaya çalıştıkça aslında ne kadar iç içe ve ne kadar bağlı ve bir kadar da uzak olduğunu görecektir. Anne gelecek, İran'ın geleceğini tam da temellendiremediği bir arayışla sembolize ederken baba, biraz daha iç bilinçle hareket eder. Tutarsızlıkları ve asıl geleceği temsil edecek kızına karşı tutumlarında alabildiğine açık olmayı hedefler. Merkezde, kendisi var gibi gözükse de esasta kızı vardır. O oldukça, yanında kaldıkça bir geleceğinin olduğuna adeta inanmaktadır. Baba ise, sökülüp atılamayan geçmiş, hafıza ve gelenektir... Asghar Ferhadi, sinemanın esasının senaryo olduğunu bir kere daha gösteriyor bize. Eğer, diyalogları başarıyla yazılmış ve kendisini netleştirmiş bir senaryo varsa elinizde, son derece dar bir oyuncu kadrosu ve üstelik neredeyse tek mekânda, bir evde, evrensel çapta bir film çekebilirsiniz. Üstelik, siyaset ve insanlık dersini de hiç sözünü etmeden vermiş olursunuz. Politika sanattır. Politika hayattır. Şiir gibi.",male
263,"Bizi uyaran yazılar ve yazarlar Uygarlık düzeyini yalnızca kişi başına ulusal gelir, kredi notu veya adımbaşı yükselen gökdelenler belirlemez. Trafik denen olay, bir toplumun uygarlıkla imtihanıdır Hey gidi geçmiş günler... Bir dönemde Ertuğrul Özkök'ün Hürriyet'e aynı günlerde Serdar Turgut, Kanat Atkaya, Hadi Uluengin gibi yazarları almasını basınımızda bir büyük değişiklik olarak gördüğümü hatırlarım. Hepsi de alışılmış köşe yazarı kavramına zıt düşen, çalakalem yazan, dilinin ucuna geleni aklın süzgecinden pek geçirmeden kağıda döken yazarlardı. Küfürbaz, saygısız, klasik Türkçeye bağlı olmayan, yazıyı bir 'tahrir/ kompozisyon ödevi' gibi değil, bir iç dökme gibi algılayan yazarlar. Türk basınının veya sadece Hürriyet gazetesinin henüz yazılmamış, ama yazılması mutlaka gereken tarihinde uzunboyu ele alınmayı hak eden... Ertuğrul Özkök'ün kendisi de, öncesinde başladığı bir işi genel yayın yönetmenliğini bırakmasından sonra hızlandırdı. Serdar Turgut'un yazısına 'penis' sözcüğünü sokması (ve herhalde sözünü ettiğim basın tarihinde en çok bununla anılacak olması) durumunu kıskanırcasına, da artık belalı sözcükleri, utangaç toplumumuzun gündelik diline sokmaya uğraşıyor: Spermden orgazma. Kimilerini çok irite etse de, öfkelendirip kızdırsa da, bunlar artık günümüz medyasına yerleşti. Hayırlısı olsun... Ama geçen gün yazdığı Kalleş Adam, Sen Yenemezsin başlıklı yazısını çok sevdiğimi de söylemeliyim. İçinde bulunduğumuz son derece hareketli ortamda, kurdun puslu havayı sevmesi ve de kalleşçe, kahpece ölüm tuzaklarını kurması, böylece çoluk çocuk, kız-kadın demeden öldürmesi karşısında bir aydın ne yapar? Üzüntülerini belirttikten sonra yapması gereken şey, ortalığa yayılabilecek yılgınlık ve aşırı öfke havasını ve kaba intikam duygularını yatıştırarak, sükünet ve aklıselim telkin etmek değil midir? O yazı bunu yapıyor ve bozulan morallerimize arka çıkıyordu. Tümüyle katılıyorum. HINCAL VE BİTMEYEN TRAFİK SORUNLARI Bir başka yazar, Hıncal Uluç da ortalıkta ne olursa olsun kendi gündemini izleyen ve sağa sola aldırış etmeden gönlünden geçeni yazan bir köşe yazarı. Aslında 'arsa kadar' geniş tapulu arazisi (!) ona her şeyi yazma imkanı da veriyor. Ama o, belli konularda yoğunlaşmayı seviyor. Bunlardan biri de kuşkusuz trafik. Geçen gün yine kızmış, köpürüyordu. Bu yüzden onunla dalga geçenler ve 'köşe yazarlarının trafikçisi' diyenler de var. Ama rica ederim, haksız mı? Yaptığı şey yanlış mı? Ben, üstelik İstanbul cangılında her gün bizzat kullandığı arabayla trafiğe çıkan biri olarak öyle şeyler görüyor ve yaşıyorum ki... Akıl almaz bir sorumsuzluk, görülmemiş bir denetimsizlik, benzersiz bir 'her koyun kendi bacağından asılır' felsefesi var. Toplumsal olaylarda birden yerden bitercesine onlarca, yüzlerce polis ortaya çıkarken, trafiğin en yoğun saatlerinde ve en kritik noktalarda (örneğin Levent, Etiler, Ulus, Akadlar gibi semtleri Boğaz'a ve kente bağlayan Ortaköy'deki kavuşma noktalarında) niçin tek bir polis olmadığını anlamak mümkün mü? Ya da bir tek (uzun) bayram tatilinde, ülkede 200'e yakın insanın ölüp yüzlercesinin yaralanmasına tepki göstermemek nasıl oluyor? Gerçek şu ki, trafik denen olay, bir toplumun uygarlıkla imtihanıdır. Çünkü organize toplum ve onun yurttaşı, birlikte yaşamanın belli kurallarına uymak zorundadır. Uygarlık düzeyini yalnızca kişi başına ulusal gelir, uluslararası finans kurumlarının notu veya adımbaşı yükselen gökdelenler belirlemez. Her vatandaşın imzaladığı varsayılan, Jean- Jacques Rousseau'dan beri geçerli 'contrat social-toplumsal anlaşma' gereği, devletle yurttaş ve yurttaşla başkaları arasındaki ilişkiler belirler. Ki bunların başında da yaşama hakkına saygı gelir. Oysa bugünkü trafik düzenimiz, sürekli yarattığı ölüm tehlikesi ve her yerde geçerli olduğu izlenimi veren bir orman kanunu ögelerine dayanıyor. O zaman, da Hıncal'a ve diğerlerine yazmak düşüyor. Başka yolu var mı?",male
264,"Halk otobüsü ve The New York Times Şu İstanbul alem şehir. Sait Faik yaşasaydı 'Alemdağı' yerine 'Alemşehir' der miydi bilmem ancak her sabah başka bir alemliğini gösteriyor bana. Ben mi alemleşiyorum, şehir bir başka aleme mi kayıyor orası da belli değil. Mevsim yaz ya, yaz başı ya, ne rüzgârın kararı var ne güneşin. Sabah erkenden camlara bütün ateşli oklarıyla hücum eden güneş bir bakmışsınız bulutların arasında saklambaç oynuyor. Hele rüzgâr, poyraz mı, karayel mi, birbirine karışmış rüzgâr yumağı mı ne, gah üşütüyor gah bunaltıyor. Ya ağaçlar ne yapsın? Haydi deniz kıpır kıpır. Üstünden geçen gemiler köpük saçakları yaparcasına eğlendiriyorlar onu. Belki, artık şehrin tek hakimi karga ve martılar da olmasa ağaçlar hepten kuşsuz kalacak. Bakmayın siz sabah sabah oradan oraya seken üç beş şaşkın serçenin ötüşüne, kanmayın. Alemşehir, martılar ve kargalar arasında paylaşılmış durumda. Bakın, fark edin hiç birbirlerinin bölgelerine dalmıyorlar. Akın etmiyorlar. Fakat, fakat bu sabah benim derdim bu değil. Gerçi hiç derdim yok benim. Hem ne derdim olacakmış. Atalarımızdan miras şu kutsal şehri biz de biraz eskitiyoruz kadar. Ben yine, pek çok kez olduğu gibi sığındım bir halk otobüsüne. Asya'dan Avrupa'ya her gün nice halk otobüsü geçer de geri döner iki kıta arasında... Saymakla bitmez. Baktım, rüzgâr sağdan soldan bastırıyor. Otobüsün sürücüsü ön kapıyı çoktan aralamış. Bir ara kesit duygusu yayılmış ortalığa. İşte sol yanımda evde azarlanmış pehlivan gibi oturan bir adam. Son kez hangi er meydanında güreşti acaba? İşte hemen yanında öğretmenevi müdavimi emekli sosyal bilgiler öğretmeni(?). Seçim zaferinin kıvrak huzuruyla dışarıyı seyreden saklı seçmen. Hele şu elindeki kitabı merakın bütün dereceleri ile okuyan hanımefendi. 1970'lerin Yeşilçam'ında figüranlık yapmış gibi bir havası var. Elindeki kitabı evirip çeviriyor. Kutsal kitaplara göre, şifreler mi ne okuduğu? Bu yaşta bu merak! Hem bana ne canım. Sait Faik'in dediği gibi memlekette seçim var, özgürlük var. Polis var. Adliye var. Fakat şu, otobüslerde, 'ne yapayım, çok mecburum' edasıyla bebek emzirenler yok mu? Haydi haydi onlara da kim ne diyebilir? Sen ne diyebilirsin? Bak akşamdan kalma çakır, şehirden ayrılmadan önce son kez gezmeye çıkmış taşralı, icra takipçisi, muhtar yardımcısı, sivil polis, plastik torba imalatçısı, yanlışlıkla bu otobüse bindiği dudak kıvrımından okunabilen yabancı dil hocası, eski tüfek bir sosyalist, hacdan yeni döndüğü tesbih çekişinden ve dudak kıpırtılarından anlaşılan Hocapaşa esnafı. Tanzim mağazalarını iç geçirerek hatırlayan Nimet Hanım. Ailecek, Mahmutpaşa'ya nişan alışverişine giden düşünceli bir grup. Gönüllü trafik müfettişi. Ve ve ben! Daha doğrusu birden o, sonra ben. Ben ki bunca geçiş arasında çokça kaybederim kendimi, silerim. Eğer onu fark etmeseydim, ne nerede olduğumun bir önemi olacaktı ne de kendimi hatırlamamın. Öyledir. İnsan bazen, bazen değil bal gibi çokça kendisini unutur. Sanki sabahleyin bir çöp torbasına tıkmıştır da kendisini, ağzını büzüp çıkmıştır. Tam çöp kutusuna attığında içeriden bir sabah kedisi 'mavvvvvv' diyerek fırlar alev gözleriyle. İşte zaman bir gizli ürperti. Bir uyumaz uyanış. Hayır hayır, tam olarak öyle olmadı bu kez. Ben nicedir, kokusunu unuttuğumuz güzelim güller üzerine mi düşünüyordum ne? 'Ey ürkütülmüş gül' mü, 'Ey unutulmuş sabır' mı, 'Ey yoksulluğun kefeni' mi, 'Ey saf çelişki!', 'Ey geri dönüşsüz yol teri' mi, mi?.. Hangisi, bir önemi yok. Zaten, okuduğum bir kitaba göre; 'Şarki Karacaağaç'ta gül bahçesi olmayana kız vermiyorlarmış...' Belki bunları da düşünüyor vehmediyordum. İkide bir orta kapı açılıp kapanıyor. İnen binenler oluyor. Muavin, 'ilerleyelim, arkalar boş' ölümsüz cümleciklerini çil çil saçıyordu. Sonra işte, oldu. Fark ettim. Orta yaşlı bey, ilkin 'telefonla oynamaya ne meraklı' diye şüpheyle karışık belki küçümsediğim adam, büyük bir maharetle ekranla dans ediyordu. Haberleri, son dakika gelişmelerini bir bir ve hızla geçiyor, yumuşak bir cımbız hareketiyle, baş parmağı ile şahadet parmağını robotlara pek yakışan bir artistik refleksle kullanıveriyordu. Kim kime nerede saldırmış? Kim kime ne demiş? Hepsi hepsi. Bu çevik merakın dokunuşlarıyla cep telefonunun ekranına geliyordu. Sonra, birden, The New York Times, yazdığını gördüm. Birkaç saniye sonra, elinin altında. Suriye sınırında Filistinlilere ateş açmış İsrail askerleri. Hemen ilgilendi. Sonra başka haberlere geçti. Değil mi ki, henüz Asya'dan Avrupa'ya geçmemiştik daha. Halk otobüsü tıklım tıklım hayata doluydu. Yetinmedi, Philadelphia Zoo diye bir web sayfasına girdi. Yok dedim yok, daha fazla dayanamayacağım. Hemen ilk durakta indim. Yanımdan Sait Bey mi geçti ne?.. Boş verin. Halk otobüsüne sığmıyor nasıl olsa artık halk.",male
265,"Kalitesiz ve heyecansız Terör her şeyi etkilediği gibi maçları da olumsuz etkiliyor. Futbola zaten pek konsantre olamadı sporseverler. Tribünlere bakın hep boş. Taraftarlar dün şehitlerimizi şükranla andı. Biz de şehitlerimizi... Terör her şeyi etkilediği gibi maçları da olumsuz etkiliyor. Futbola zaten pek konsantre olamadı sporseverler. Tribünlere bakın hep boş. Taraftarlar dün şehitlerimizi şükranla andı. Biz de şehitlerimizi şükranla anıyoruz. Dünkü maç da kolay olmadı. İlk yarıda cılız bir pozisyon oldu. Sadece bir korner! Onun dışında orta saha mücadelesi şeklinde geçti. İlk yarıda bayağı kötü bir futbol izledik. İkinci yarıda örüntüde tek kale maç vardı ama doğru dürüst bir pozisyon bulamadı Galatasaray. Antalyaspor da pozisyona giremedi. Bir tek Ali'nin pozisyonunda Muslera'nın güzel kurtarışı vardı. Tek kale oyuna rağmen futbolda heyecan yoktu. Ortaya çok kalitesiz bir maç çıktı. 4-3-3 sistemi zor Galatasaray bugüne kadar 7 maç oynadı. 4 deplasmanda 1 galibiyeti var. Bir tek demorilize durumdaki Ankaragücü maçını aldı. Ankaragücü maçında dahi ilk pozisyonu başkent ekibi bulmuştu. Yani Galatasaray pozitif futboluna rağmen pozisyon bulmada büyük sıkıntı yaşıyor. Galatasaray'ın oyun dizilişi 4-1-4-1 görünse de 4-3-3 gibi oynuyor. Bu sistem çok zor. Ofansif oyuncular bu sistemde oynamak istemezler. Rakibin sol beki ileri çıktığı zaman bu sistemde hep sıkıntı çekersiniz. Antalyaspor dün bunu yapsaydı Galatasaray zor anlar yaşardı. Galatasaray'ın oturaklı bir kadrosu var. Hakan fazla hücuma çıkmıyor, dengeli oynuyor. Gökhan da iyi. Biraz fazla top kaybediyor ama iyi. Sabri iyi, Melo gerçekten çok iyi. Galatasaray'da Selçuk İnan bir önce devreye girmeli ki, orta saha gücüne kavuşsun.",male
266,"Moda cehennemi Amasyalıların misket adıyla andıkları güzelim kırmızı ve sulu elmayı zevkle dişler gibi söze başladım biricik sahaf dostum Lütfi Bey; 'burası Moda cehennemi, burası Moda cehennemi...' arkasından da bir ipeğe sürtünen gül yaprağı hışırtısı gibi sakince gülüverdi. Öyle ya şunun şurasında sözün de kendi bağlamında bir tatlı akışı vardı ve insan şu sonbahar günlerinin canlı ve pek çağrışımlı parlak ışıkları altında onun zevkine varmalıydı. Tek başına kelime kazısı da sayılabilecek düşünme deneyimlerini herkes kendince bir yerde mayalandıracaktır ama söz, söze değdikçe darasından düşüyor sanki. Moda denilen şu köşesi kadar denize de çıkan sokakları tükenmeyen semtte durup dururken cehennemden söz açmanın da bir gereği olmalı, değil mi canım. Köpeklerin zaman hakimi kedilerin her günün mutlak sahibi gibi dolaştıkları bu semtte hem bizim ne sözümüz hangi bayrağı hangi buruna dikebilirdi? Olsun ne Moda burnu ne Fenerbahçe burnu bize söz hakkı tanımasın, biz burnumuzun doğrultusunda gidelim de.... Mücellidoğlu Ali Çankaya'nın hazırladığı Mülkiye Tarihi ve Mülkiyeliler kitabından dolayı köpürmüştü bunca söz. Ciltlerce hazırlanmış bu kitabın son derece çarpıcı ve alt şiirsel başlıkları bile vardı. Bir yandan 'son asır Türk tarihinin önemli olayları ile birlikte' diyen müellif, mülkiye şeref kitabı ibaresini kullanmaktan geri durmamıştı. Tıpkı mülkiyetçi cumhuriyetçiler gibi imaj ve itibar erozyonuna uğrayan şu mülkiye meselesi, iki mülkiyet dışı şair tarafından çoktan delik deşik edilmiş, yazarın bugün için daha komik kalan iddiası önümüze şu sonbahar günlerinin zihin kaydırmacası olarak düşüvermişti. Semtin hafta sonlarında iyice alacalaşan ve kitap kapaklarına solgun mürekkep lekeleri gibi yayılıveren havasında böylesi kuyu sesleri işitmekten memnunduk. Memnunduk çünkü bu cehennem yolculuğunu göze almadan her şey bir kere daha dans eden dumanlar halinde kaybolup gidecekti. Mücellidoğlu (nedense bu ismi özellikle küçük puntoyla kullanmıştı) cilt cilt çıkardığı kitaplarla sanki yeni Türkiye'nin mimarlarını memlekete takdim etme alçakgönüllülüğünü sergiliyordu. Onlar olmasaydı, evet onlar hele bir olmasaydı elmalarda tat biberlerde acı denizlerde su bile olmazdı. Bir inan ve abartı bir patırtı kütürtü ve dahi bir el çabukluğu alıp başını gitmişti. Nicedir gitmişti. Varsın Mücellidoğlu sayfalarını şişiredursun. Biz şu kayalıklarda akşamdan kalmış balık başlarının hayaliyle taşlara sokulan kedilerden söz açalım açmasına da onlardaki sefil mahcubiyet şu binlerce kitabın arasından ikide bir karşımıza çıkan kitaplarda ne yazık ki yok. Biz de işte zaman baktığı fal gerçekten çıkmış falcılar gibi basıyoruz fısıltıyı. Basıyoruz Amasya elmalarının üstüne sonbahar ışıklarını. Hem bizim Moda'mız farklı. Biz gelip geçer modalardan söz açmıyoruz. Kanatlarımızın çırpma kapasitesi de erişmez konulara. Sözün kısası, belli ki hazırlayıcı, bütün ulaşabildiği mülkiyelilere yazılar göndermiş, onlardan bilgi talebinde bulunmuş. Özene bezene, usturuplu şekillerde yollanan yazıları, şiirleri, besteleri hatta resimleri bile kitabına almış Mücellidoğlu. Masraftan çekinmemiş. Renkli baskılar yapmış. Öyle ya, böylesi şerefli bir kitap için her türlü fedakârlık gerekmez mi? VI. cildin 3590. sayfasında Cemal Süreyya Seber ile karşılaştık biz de. Aslında ben biraz da onu aradım bu sayfalarda. Kravatlı bir gençlik fotoğrafı yer alıyor şairin bu sayfada. Saçları gür ve yana taranmış. İşte, Hüseyin Seber ile Güllü Hanım'ın oğlu. Kimdir Hüseyin Seber, kimdir Güllü Hanım? Kitabın sayfalarına yayılmış anlı şanlı aile çocukları arasında, sahi kimdir bunlar ya hu! Lakin, lakin, 'tamamlayıcı bilgi için muhtelif tarihlerden kendisine yazılan 6 mektuba cevap vermek nezaketini göstermedi. Böylelikle gerçek bir sanatçıda, hiç olmazsa asgari ölçüde, bulunması gereken 'bilim'e karşı saygı hissinden nasibi olmadığını göstermiş oldu. Kim bilir belki bu yönü de 'Sosyalist Yapıtçı' oluşunun tabii bir neticesidir...' Öyle ya, şu şair dediğin kişi nasıl olur da bir emir papağanı gibi gerekeni söylemez. 'Bilim'e karşı gelir. Cumhuriyet bu sebeple mi okuttu bu kişileri? Dahası cümleleri de var Mücellidoğlu'nun fakat 3642. sayfadaki Sezai Karakoç maddesinin cazibesine kapılmamak elde değil. Belli ki Karakoç da hışmından kurtulamamış müellifin. '...bundan sonraki durumuna dair yapılan bütün araştırma ve soruşturmalardan olumlu bir sonuç alınamadı. Elde edilen bir posta kutusu adresine gönderilen 5 mektuba da cevap vermek nezaketini ve izanını göstermedi.'.... Solda çok genç, kara, kısacık saçlı geniş ve derin bakan Sezai Karakoç fotoğrafı. Üstelik bu kadar da değil bu nizam-ı âlemci beyin mülke yol gösterişi. 3955. sayfada şöyle yazmış Ece Ayhan için: '...Mumaileyh 1956-57 yıllarında başlayan ve bazı sözde edebiyatçıların 'İkinci Yeni' adını verdikleri, gerçekte marazi bir ruh halinin tezahüründen başka bir şey olmayan, şiir cereyanının müntesiblerindendir...' Ve eklemiş hazırlayıcı, şiirlerinin devamına nesrinden(!)bir örnek diye Bakımsız Bir Kedi Kara'yı. Bakımsız, bakışsızın yanında zıplamış da zıplamış buraya, Moda'ya kadar. Ne yapacaktık peki biz şimdi, bu Moda cehenneminde. Kâğıtlara sarılmış sakız mumyaları gibi bahtımıza çıkan bu sayfaları tebessümlerimizin ışığına tutmaktan öte ne yapacaktık? Mülksüzlüğe aday iki yitik halinde bu mülkiye ve mülkiyet yüklerini hangi Moda cehennemine kapatacaktık?... Şu bayram arifesinde hem.",male
267,"Tarihe tanık olmak Ben ve benim kuşağım, bu duyguyu yaşamadık. İkinci savaşta ben bebektim, bittiğinde de çok küçüktüm, hatırlamıyorum. Ama bizde Demokrat Parti'nin iktidara gelişini ve bir 10 yıl sonra bandoyla gidişini, Kıbrıs çıkarmasını, 12 Mart veya 12 Eylül dönemlerini çok iyi hatırlıyorum. Dünyada ise Soğuk Savaşı ve Berlin Duvarı'nın dikilişini, sonra komünizmle birlikte tüm sosyalist imparatorlukların yıkılışını ve milliyetçiliğin başkaldırmasını da çok iyi izledik. Berlin'i bölen duvarın yıkılışı ise bu radikal değişim günlerinin en canlı simgelerinden biriydi ve tam günlerde Berlin Film Festivali nedeniyle orada olmak, çok heyecan vericiydi. 21. yüzyıl, kendi büyük değişimlerini getiriyor ve getirecek. Arap ülkelerindeki diktatörlüklerin iskambilden şatolar gibi art arda yıkılması, bunların en önemlilerinden biri. Tunus, Mısır, Yemen, derken Libya tiranları, halklarının baskısına dayanamayarak teslim oldular. Asıl güzel olan, bu büyük değişimde yabancı katkısı olsa da (özellikle Libya'da NATO çok katkıda bulundu), asıl talebin halklardan gelmesidir. Üstelik bunlar çok uzun yıllardır pasif biçimde yaşamış, siyasete fiilen katılmamış, demokratik davranışlar konusunda tümüyle eğitimsiz halklardı. Aynı biçimde, karşı çıkma, protesto ve isyan gelenekleri de olmayan... Ama baş kaldırdılar. Ve isteklerine ulaştılar. Bakalım sıra kimlere geldi. Dost Arap halklarının bir önce çağdaş rejimlere ve demokratik haklara kavuşmasını dilerken, biz de lütfen onlardan çok önce sahip olduğumuz ve her şeye karşın yarım yüzyıldır iyi-kötü yürüttüğümüz kendi demokrasimizin kıymetini bilelim. LONDRA'DA MÜZİKALLER Geçen hafta yazdığım Londra izlenimlerine bir de müzikalleri eklemek istiyorum. Ola ki şu günlerde bayram için gidecekler, okur ve yararlanırlar. Londra, malum, bir tiyatro ve müzikaller başkenti. Bu konuda ancak New York onunla aşık atabilir. Paris'te tiyatro iyidir, ama müzikal aramayın... Biz dört gecemizin ikisini müzikallere ayırdık. Önce Billy Elliot'ı gördük. Yani 2000 yılının ödüllü filmi Billy Elliot'ın müzikali. Bir madenci kasabasında küçük bir çocuğun baleyle tanışması ve balet olma rüyası. Müzikali, filmin zaten tiyatrodan gelen yönetmeni Stephen Daldry sahneye uyarlamış. Karşınızda bir filmin tüm dinamizmini koruyan, hatta aşan bir olay var. Elton John'un şarkıları kadar, tüm oyuncular da görkemli. Ve sahneleme mucizesi. Ancak Londra tiyatrolarının deneyimiyle yaratılabilecek bir mucize. Öyle ki, tüm bir madenin havası solunuyor, polis ekibiyle birlikte sokağın gerilimi yaşanıyor. Bir sahnede Billy bale yaparken uçmaya başlıyor (iplere bağlı olduğunu neden sonra fark ediyorsunuz). Yolunuz düşerse, sakın kaçırmayın.... Diğer oyun ise yeni açılan Betty Blue Eyes idi. Yine sükseli İngiliz klasiği Private Function'dan uyarlanmış oyun, 1947'deki kraliyet düğünü sırasında (Kraliçe Elizabeth'le Prens Philip evlenmişlerdi) Yorkshirelı orta sınıf bir grubun bir domuzu keserek olayı kutlama çabasını anlatıyor. Bunda da sahnede bir domuzu dolaştırmak, sürekli değişen dekorlarla sayısız mekanı göstermek gibi mucizeler ve çok iyi şarkılar var. Görmeye değer. İki not. Öncelikle kentin her yanındaki tiyatro bileti gişelerine rağbet etmeyin. Zahmet edip bizzat tiyatro gişesine gidin. Hele günü gününe, çok ucuza yer bulunabiliyor. Hanımlar için zor olabilir, ama eğer 60 yaşını geçmişseniz ve bunu itiraf etme cesaretiniz varsa, büyük indirim de var! Bir de birçok filmin müzikalleri de ya sahnede ya da gelmek üzere. Aralarında Shrek, Dirty Dancing, The Ladykillers, Driving Miss Daisy veya Legally Blonde gibileri var.",male
268,"Selanik'te bayram Bu yıl bayramı Selanik'te geçirmek kısmetmiş... Aileden, dostlardan uzak bir bayram, insanın içine bambaşka bir gurbet duygusu getiriyor. Ama iki şey bunu giderdi. Öncelikle tam sekiz yıldır gelmediğim bu kenti özlemişim. (Basın bölümündeki kızlar, en son 2003'de geldiğimi bulup çıkardı.) Niye gelmemiştim? Çünkü davet edilmedim. Son gelişimde basın sorumlusu arkadaşla birbirimize girdikten sonra, bir daha davet almadım. Elbette hepsi dostum olan yöneticilerle konuşup çözüm arayabilirdim. Ama bunu kendime yediremedim. Bu yıl, sanıyorum festivalin yeni yöneticisi, çok eski dostum Dimitri Eipides özellikle istemiş olmalı ki, davet geldi. Tabii ben de kalkıp geldim. Ve Selanik yine kuzey Ege kıyısında bütün canlılığıyla uzanmış, yatıyor. Havaalanından beni alıp otelime getiren genç şöförün geçmeyi tercih ettiği, kalenin dibinde uzanan eski semtler hayli bakımsız gözüküyor. Ama aşağısı yine görkemli. Kıyı boyu uzanan İzmir misalı kordon, Aristoteleus Meydanı'nı çevreleyen bir örnek sütunlu mimari, liman yakınlarindaki tavernalar semtinde, büyük üniversitenin genç öğrencilerinin egemenliği sürüyor. Evet, yaşadıkları büyük ekonomik kriz bile durumu değiştirmemiş: Yunanlılar belki alışverişlerinden kısmış, tatilleri kaldırmış, lüks tüketimlerini kısıtlamış. Ama ülkenin yeni bir yönetim aradığı şu günlerde bile, sanki eski alaturka şarkıyıı söylüyorlar: ""Çıkmam Allah etmesin meyhaneden!"" Tsimiski boyunca uzanan lüks giyim mağazaları sinek avlarken, kitapçı, CD ve DVD satan yerler, örneğin Public ve Metropolis yine kalabalık. Kültür tüketimi, bizdekinin tersine, ilk vazgeçilen şey değil. Her köşe başında görülen ve bizdekilerin üç-dört misli olup bol yerli yabancı dergi ve kitap da satan kioskları, her meydanı dolduran sayısız sokak kahvesi.. Burada hayat, iklimin İstanbul kadar elverişli olmamasına rağmen, sokağa inmiş. Ve yeriden içeri girmesi mümkün gözükmüyor. Beni teselli eden ikinci şey ise bayram tatiline gelmiş Türklerin çokluğu ve gösterdikleri sıcaklık. Kaldığım, yeni ve konforlu Mediterranean Oteli Türk kaynıyor. Kahvaltı salonunda Türkçe, duyulan başlıca dil. Gerek orada, gerek yolda beni çevirip konuşanlar, okul çağındaki çocuklarının sinemaya ilgisinden söz edip yol göstermemi isteyenler kadar çok ki... Son derece mutlu oluyorum, evden uzak bayramın tüm hüznü yok oluyor. Ve kendimi keyifle festivalin hengamesine atıyorum. SELANİK'TE MUTFAK VE DOSTLUK Selanik mutfağı için de ziyaret edilmeyi hak eden bir kent. Öncelikle kentin içindeki sayısız fırın ve pastanede dünyanın en lezzetli börekleri satılıyor. Etlisinden peynirlisine, pastırmalısından ıspanaklısına, tanımsız derecede güzel. En iyileriyse Aristoteleus'la Tsimiski'nin köşesindeki 1948'den kalma tarihi pastanede... Sokaklarda sayısız kestaneci ve de şerbetçi var. Ki bunların bazılarının salepçi olduğunu farkediyorum: İstanbul sokaklarını çoktan terk eden sahlep, burada ibadullah içiliyor!... Ayrıca sokaklarda inanılmayacar kadar çok Afrika göçmeninin incik-boncuk tezgahları var. Göç olayı, filmlerin de kimilerinde işlendiği gibi, çağımızın başlıca sorunlarından biri. Ve insanlığın ciddi çareler araması gereken... Ayrıca harika yemekler yiyoruz. Kentin göbeğinde, eski Elektra Palas Oteli'nin altındaki Ayoli Lokantası, bir lezzet mabedi. Meze diye söylediğiniz fava veya Yunan salatası hem porsiyonlarının büyüklüğü, hem lezzetiyle parmak ısırtıyor. Kuzusu kadar danası da son derece yumuşak. Tsirogianni adlı, ortası havuzlu çok sempatik meydana bakan Zitoos Lokantası'nın, özellikle ızgaralandıktan sonra üç peynirle doldurulmuş yaprak sarmasını veya Bizans usülü, çok hafif yanmış soslu tavuğunu unutmayacağım. Ve şu gözlemimi yeniden yapıyorum. Yunanlıların eski kuşağında var olan tedavi kabul etmez Türk düşmanlığı artık bitmiş. Dünyanın aynı bölgesinde yüzyıllardır kaderlerini paylaşmış iki halkın dostluk ve işbirliği ihtiyacı ön plana çıkmış. Festivaldeki Press veya Gişe Memuru filmlerinin sanatçılarından birçok filmi gösterilen Erden Kıral'a, Alin Taşçıyan'dan Aslı Selçuk'a birçok sinema yazarı arkadaşıma, sanırım aynı duyguyu paylaşıyoruz: Burada iyi karşılanıyoruz ve bize sevgi gösteriliyor. Eski Yunan dostlarıma yenilerini ekliyorum. Ve bu festivalden sıcak hislerle ve içimdeki duygual titreşimlerle yurda döneceğimi biliyorum.",male
269,"Kurban sesi Bir kurban sesi vardır ve her Kurban Bayramı'nda çıkar gelir. En yakınımızdan gelir, çok uzak yollardan gelir ama bir şekilde gelir, mutlaka gelir. Ben sesi çocukluğumun çok eski anılarından beri bilirim ve hep bir yerlerimde saklı tutarım. Bazen bir gece uyanışında yarı buğulu aynaya yansıyan gözlerimde bulurum sesi, bazen de birden düşüveren bir çocuğun diz kanamasında. Ne keskin ve birbirine sürtünen bıçaklar ne kanlı yığınları ne toza toprağa bulanmış kellelerden dünyaya fırlayan kanlı gözlerdir benim gördüğüm, benim bildiğim. Duyarım sesi, sesleri, sanki henüz yeryüzünde tekamül etmemiş bir varlık sesi varmışçasına, kurban bayramlarında bir kere daha gün ışığına çıkan bu sesi duyarım. Merhametle sonsuz merhamet merhametle hayatın doğasındaki saklı acı inancın hamurunda mayalanır da seslerle konuk gelir, diz çöker altın yüklü hikâyeler anlatır sonra da bir daha hiç geri gelmeyecekmiş hissiyle arkasına bile bakmadan göçüp gider ses, sesler. Kışın dondurduğu ot köklerinde, sonbaharın vurduğu kuş üşümelerinde, yalnız başına çağlayan dağ çeşmelerinde, şehirlerin boyalarla saklanmış duvar köşelerinde, eski bir tramvay biletinde, yıllardır hiç boşaltılmamış bir valizde, yeni doğmuş bir bebeğin topuk şeklinde de görür, duyarım ben sesi. O ses, sanki varlığımıza bir koruyucu maya çalarcasına, candan, deriden, etten kemikten çıkar da hiç notalara dökülmemiş ilahi bir müzik olur. Çokça hayıflanırım, yüksek sanatın bu ritüele soğuk duruşu karşısında. Belki Reha Erdem'in Cosmos'unda bir nebze de olsa karşımıza çıkan bu metafizik estetik resim, sinema, şiir, edebiyat ve belki asıl müzikte hakiki karşılığını bulacaktır. Müzisyen bizim duyup da ruhumuzun derinliklerine yolladığımız seslerden ilahi bir neşe çıkaracaktır. Rüzgârın okşadığı tüylerden, kınalı gözlerden, toprağı eşeleyen tırnaklardan, her haliyle dünyaya son kez bakan bakışlardan bir şeyler mutlaka desteleyecektir. Kurban yerlerini gezmekten, kurbana yaklaşmaktan korkan, onu kokuyla irtibatlandıran algıyı anlamaya çalışmak lazım. Bu ister sosyal bir refleks olsun isterse metafizik geri çekiliş, zordur kabullenilmesi bir kurbanın. O kurbanın dünyaya doğru dolan ve bir daha ömür boyu hiç kulaktan çıkmayacak sesine muhatap oluşun karşılığı hafif değildir. İnsanlar bir şekilde kurbanlarını kesecekler, ondaki maddi açılımın karşılığını arayacaklar. Ne var ki her kurbanda, kurbanı ve insanı aşan bir yan hep vardır. İbadetlerin içinde bunca yaygın ve etkin bir kimliğe sahip olmasına rağmen vacip makamında sayılması sadece maddi sebeplerle açıklanamaz. Kurban kesecek maddi yeterliliğe sahip olup olmamak elbette çok önemlidir fakat, arada, tam da insanın iç iradesiyle karşı karşıya bırakılması, ön inanç, muhakeme ve yüksek kavrayış gerektirmesi sebebiyle de vacip kılınmış gibidir kurban. O sesi duyması istenmiştir insanın adeta. O sesin içine girip çıkması istenmiştir, sesin kuluçkasında beklemesi düşünülmüş gibidir. Bu haliyle kurban, sesin içindeki saklı ses gibi gözlere ve kulaklara değil ruha ve kalbin derinliklerine yönelir. Bir de ses, başka hiçbir sese benzemeyen ses, dört renkli ışık çemberi gibi mevsimlerin her birine konuk gelir. Püsküren, ilik donduran kar, uzak dağların yankılarını rüzgârları ile beraber sesin önüne koyar kendisini. Hüzünlü ve donuk sonbahar toprağı, kızgın ve şaşkın yaz sıcağının çatlattığı çaresiz kumlar ve şen bahar sularının kışkırttığı taze ilkbahar toprağı mutlaka şahit olur bu yankılı sese. Evrensel, duyulan ama yakalanamayan konup göçer bir sestir aynı zamanda. Pencereleri yoklayan, horozları tedirgin eden, trafik lambalarında titreşen, yıldızlardan miras göz kırpmalarıyla kaş göz edip duran bir ses. Evlerimizin duvarlarını kâğıt gibi etkisiz, orkestraları sazların sınırına sıkıştıracak kadar çok sesli. Gözler kapatılsa, kulaklar tıkansa bile zamanın kabına mutlaka dolacak bir ses. İlahiyatın sınırını hiç yoklamak istemem ama, ilahi hikâyenin temelinde bir şekilde baba-oğul epizotunun bulunmasını son derece anlamlı buluyorum. Kurban ve kurban sesi, ölümle değil, ölüm ötesi ile irtibatlandırılmadığı sürece ne bu dünyada ne de öteki alemde karşılığını bulabilir. Babanın en sevdiği varlığı oğlunu yüksek imanla feda etmesinin sembolik karşılığı sevgi ve merhamet ile tartılmadığı sürece kurban ve kurban sesi de fiziğin tellerinde kuruyup kalmaya mahkûmdur. İlkel kavimlerde başkası adına feda edilen insan, burada, kendi adına, kendi varlığının karşılığını görmektedir başka bir canlı varlık üzerinden. Kurbanın sesi insanın sesine çıkar bu yüzden. Varlık yeniden dünyaya merhaba der sesle. Yaşamanın bahasını bulur. Şimdi alıp başımı, Sakarya ırmağı boyunca, Kızılırmak akışı boyunca, ön Toroslar'ın yaban armutlarına yurt ara düzlüklerinde, Ağrı'nın eteklerinde, İstanbul'un iç semtlerinde, Ankara'nın yabancı soğuğunda, belki Trakya rüzgârlarında sesi arayacağım, onu duyacağım. Şehir, etleri, kemikleri, kanları, bıçakları, resimleri görecek. Sesi, o, insan onaran sesi hiç duymayacak. Duysa bile anlamayacak... Olsun, yine de gelsin bütün sesler bende dursun, bana dolsun. Yitiklere işaret olsun.",male
270,"İş kolundan sektöre, basından medyaya, işte hikâyemiz Can Ataklı catakli@gazetevatan.com Sevgili okurlar; geçen hafta ülkemizdeki tüm mevcut sorunları bir kenara bırakarak medya üzerine konuştuk. Medya ve medyanın siyaset üzerindeki rolü üzerinde kadar çok şey söylendi ki, sanıyorum kamuoyunun da kafası iyice karıştı. İş kolundan sektöre Konuyu anlatmak için bir özet yapmak istiyorum. Medya 80’li yılların başına kadar ekonomi, siyaset, sosyal yaşam, sanat üzerinde etkin ancak maddi olarak çok güçlü olmayan bir iş koluydu. 12 Eylül darbesinden sonra ise bir sektör oldu. Gazeteci patronlar O tarihlere kadar sadece basın olarak anılan medyada sahiplik gazetecilik kökünden geliyordu. Gazete sahiplerinin neredeyse tamamı adeta doğduklarından beri gazeteciydiler. Gazeteci kökü olmayan patronu neredeyse hiç yoktu. Patron karışırdı Son yıllarda sıkça duyduğunuz “Patronlar yayına karışır mı?” tartışmaları yıllarda hiç yoktu. Çünkü sahibi aynı zamanda gazetelerin genel yayın müdürleriydiler. Gazetelerinin başında oturur, yayını bizzat yönetirdi. Yani patron işe karışırdı. Milliyet’in el değiştirmesi O yıllarda medya dışı patronla ilk tanışmamız Doğan’ın Milliyet’i almasıyla oldu. Abdi İpekçi’nin öldürülmesinden çok etkilenen Ercüment Karacan gazetesini Doğan’a sattı. Bu dönemde çalışan herkes için şaşırtıcı olmuştu. Sermayenin girişi 12 Eylül’den sonra ise sahipliğini kimi büyük sermaye patronları da yapmaya başladı. Çarpıcı ilk örnek Güneş Gazetesi’dir. Çavuşoğlu- Kozanoğlu grubu Güneş Gazetesi’ni çıkardılar. Bu, çalışanları için de bir devrim niteliğindeydi. Gelirimiz arttı Büyük sermaye patronluğuna soyunana kadar daha mütevazı maaşlar alan biz gazetecilerin maaşları bir anda inanılmaz oranda arttı. Güneş Gazetesi piyasaya “futbolcu transferi yapar gibi gazeteci transferi yaparak” girdi. Hiçbirimiz inanamadık. Maaşım üçe katlandı 1981 yılında çalıştığım Günaydın Gazetesi’nde günün koşullarına göre 4 bin lira maaş alıyordum. Güneş transferler yapınca patronumuz Haldun Simavi bizlere de zam yaptı, üstelik 12 maaş da ikramiye vermeye başladı. Maaşım 12 bin lira oldu. Gazeteler gelişiyor 80’li yıllar aynı zamanda Özallı yıllardı. Özal’ın serbest piyasa ekonomisi uygulaması, gazetelere gelişmeleri için olanak tanıması yolumuz açtı. Gazeteci patronlar, Dinç Bilgin, Erol Simavi, Kemal Ilıcak ciddi yatırımlara girdiler. İktidar teşvikler verdi. Asil Nadir olayı Ancak Özal gazetelerin büyük muhalefeti ile karşı karşıyaydı. Gazetelerin temel görevinin eleştirmek olduğunu kabul etmeyen Özal kendine göre bir medya yaratmaya soyundu. Dünyanın en zenginlerinden Asil Nadir’i medya kurmaya davet etti. Basında ikinci şok Güneş Gazetesi’nin yarattığı şoktan sonraki ikinci büyük şok Asil Nadir’in piyasaya “şirket satın alarak” girmesidir. Nadir Güneş ve Günaydın gazetelerini, Gelişim Yayınlarını satın aldı. Büyük transferler yaptı. Paralar havada uçuşuyordu. Özal’ın rüyası: 2.5 O günlerde rivayet edilir ki, Özal’ın hayali iki büyük ile soldaki Cumhuriyet Gazetesi’nin piyasaya hâkim olacağı “2.5 gazete” planıydı. Cumhuriyet tamamdı, Asil Nadir de tamamdı. Peki ikinci büyük grup hangisi olacaktı. Sabah Hürriyet O dönem gittikçe büyüyen iki vardı. Hürriyet ve Sabah. Asil Nadir gazeteleriyle bir taraf olacaksa, Hürriyet’le Sabah’tan biri ayakta kalacaktı. Bu iki önce mücadele eder gibi yaptı ama sonra birlikte Asil Nadir’in üzerine yürüdü. Asil Nadir batıyor Tabii konu sadece Sabah Hürriyet’in ortak eylem yapmasından ibaret değildi. Bir dünya devi olan Asil Nadir’in İngiltere borsasında başı derde girmişti. Sabah ve Hürriyet bu durumu çok iyi kullandı. Türkiye’de çok garip bir “ilk” yaşandı. Nadir’in kellesi gitti İlk kez Türk basını dünya çapında bir Türk’ü dünya kamuoyu önünde alaşağı etmek için müthiş bir kampanya başlattı. Sonunda İngiltere Asil Nadir’e tutuklama kararı çıkarttı. Asil Nadir’in kellesi doğal olarak Türkiye’de de koptu. Özal bırakmadı Asil Nadir satın aldığı bütün yayın organlarını kaybetti. Ama Özal durmadı, medyayı istediği gibi düzenlemek için bu kez bambaşka bir planı devreye soktu. Türkiye’de artık özel televizyon da kurulmalıydı. Ama “telsiz kanunu” bunun önünde engeldi. Korsan yayıncılık Çare “korsan” yayıncılıkla aşıldı. Özal’ın oğlu dönemin yükselen genç zenginleri Uzan’larla özel bir televizyon kanalı kurdu. Bu kanal yayınlarını yurt dışından yapıyordu. Ama Türkiye’nin her yerinden izlenebiliyordu. Teknoloji yasaları alt etmişti. Büyük sermaye giriyor Kısa sürede TRT’nin yayın tekelinin artık süremeyeceği anlaşıldı ve özel televizyonların önü yasal olarak da açıldı. Ancak mevcut basın sermayesi bu yeni teknolojiye girmeye maddi olarak hazır değildi. Bu nedenle büyük sermaye kolları sıvadı. Artık medya olduk İşte bugün dilimizden düşmeyen “medya” kavramının başladığı dönem budur. Medya ve televizyon için kullanılan ortak kavram. Yeni dönem her gazetenin bir TV’sinin olmasına da yol açtı. Ama her patronun büyük sermayeden de bir ortağı oldu. Siyasete bulaşma 90’lı yıllar Türkiye’nin en karışık dönemidir. Irak savaşı, Kürt terör hareketinin tırmanması, Özal’ın ölümüyle siyasette oynayan taşlar, medya sermayesinin büyümesi, siyaset-ekonomi-medya ilişkilerini de farklı bir boyuta taşıdı. Bozulma başladı. Holdingleşen medya 1995’e geldiğimizde medyada “babadan” gelme tek medya patronu olarak Dinç Bilgin kalmıştı. Haldun Simavi, Erol Simavi gibi devler yarıştan çekilmiş, Kemal Ilıcak vefat etmişti. Artık yeni patronlar milyar dolarlık holdinglerin sahipleriydi.",male
271,"Dünkü maçta iki teknik adam da kazanmaya oynadı. İlk 11'e, değişikliklere ve sistemlere, oyun şablonlarına baktığımızda bunu net olarak görüyoruz. Fenerbahçe tek kale oynamasına rağmen üretemedi. Gelişen sarı-lacivertli ataklarda da Bursa'nın defansındaki Serdar Aziz ile İbrahim süper oynadı. Sarı-lacivertli takım dün ilk yarıda çok farklı bir şablonla oynadı. Böyle olunca da kanatlar çalışmadı. İkinci yarıda ise klasik düzenine geri döndü ve üstünlüğü ele aldı. * * * Çok baskı yapmasına rağmen üretkenlik eksikti. Aykut Kocaman'ın yerinde olsaydım ben normal şablonumun dışına çıkmazdım. Fenerbahçe için dün alınan bir puan önemlidir. Geçen sezon bunu başaramamışlardı. Lig yeni başladı. Fenerbahçe kazanabilirdi ama kaybedebilirdi de. Trabzonspor'un haftaya işi zor. * * * Bence son haftalarda Fenerbahçe ve Trabzonspor beklentilerin üzerinde puan topladılar. Şimdi normale döndü. Fenerbahçe'nin puan kaybetmesi sürpriz değildir. İki takım da olağanüstü mücadele etti. Maçın skorunu kim değiştirebilirdi? Alex. Birkaç pozisyonda etkili de oldu. Mehmet Topuz çok koşuyor. Koşacak tabii ki... Koşmazsa zaten Fenerbahçe'de oynayamaz. * * * Dia kapanan takımlara karşı bir şey yapamaz. Ben olsam dün Stoch'u tercih ederdim. Özer beklentileri karşılayamıyor. Bursaspor dün inanılmaz konsantre olmuştu. Disiplinden hiç kopmadılar. Ertuğrul Sağlam muhtemelen bütün hafta duran top çalıştırmış. Fenerbahçe'nin bu silahını da elinden aldılar. Türk futbolunun tartışması gereken bir konu var. Yabancı sayısı ya 6'da ya da 8'de sabitlenmeli. 6+2 gibi saçma sapan bir kural var. Antrenörler zor durumda kalıyor. Bu doğru hamleler yapmanızı engelliyor, oyuncuların performansını engelliyor, kafa karıştırıyor. Bu Türk futbolundan kesinlikle kaldırılmalı. Sinirlerine hakim olan, sakin davranan takım şampiyon olacak. Psikolojisi sağlam olan ipi Serdar Aziz, bu pozisyonda Semih'i arkadan boynundan çekerek düşürdü. göğüsleyecek.",male
272,"Cihana Nasıl Hâkim Olacaksın?.. 1 Ekim 2011 Cumhuriyet Genelkurmay, Deniz Kuvvetleri Komutanlığı’nın kuruluş yıldönümü için her yıl özel afiş hazırlatıyormuş. “Sözcü” gazetesinin haberinden öğrendiğimize göre, bu afişlerde yıllardır kullanılan “Güçlü Ordu, Güçlü Türkiye” sloganı, bu yılki afişte aşağıdaki sloganla yer değiştirmiş: “Denizlere Hâkim Olan Cihana Hâkim Olur…” Gazetede, geçen yılın ve bu yılın afişlerinin fotoğrafları da var. Her iki afişteki askeri üniformalı Atatürk fotoğrafları henüz yerli yerinde. Gelecek yıl ve yıllarda ne olacağını bilemeyiz. Nitekim geçen yılki afişte gördüğümüz, biri erkek biri kadın iki genç denizci subayın fotoğrafları bu yılki afişte kaldırılmış. Denebilir ki, bu afişler her yıl değişiyor. Olabilir. Fakat bir şeyin kaldırılıp başka bir şeyin konulmasının bir açıklaması olmalı. Nitekim bu yılın afişine geçen yılki afişte bulunmayan uçak ve helikopter fotoğrafları da kondurulmuş. Ayrıca, geçen yılın afişinin üst başlığındaki “Türk Deniz Kuvvetleri” yazısı, bu yıl “Ulusunun Gurur Kaynağı Türk Deniz Kuvvetleri” olmuş… Anlaşılan, farklı ve özel bir çalışma yapılma gereği duyulmuş bu yılın afişinin üzerinde. Acaba neden? *** Şu, “Denizlere Hâkim Olan Cihana Hâkim Olur” sözü üzerinde biraz duralım… “Cihan” ve “hâkimiyet” sözcüklerinin bende uyandırdığı “arkaik” (eski, eskimiş) çağrışımlarının izini sürerek “Kaptan-ı Derya” Barbaros Hayrettin Paşa’nın (1475-1546) “Akdeniz’e Hâkim Olan Cihana Hâkim Olur” sözüne ulaştım… Bu söz günümüzde yukarıdaki biçimi almış. Böyle olması da doğal. Çünkü Barbaros’un yaşadığı çağda Osmanlı’nın deniz ufku Akdeniz ve Karadeniz’le sınırlıydı. Bugün bambaşka bir dünyada yaşıyoruz. Fakat asıl ilginç olan, bunlardan çok, Deniz Kuvvetleri’mizin, çağdaşlığın beş yüzyıl gerisine giderek, Osmanlı’nın kaptan-ı deryasının bugüne uyarlanmış “fütuhatçı” anlayışını, afişine slogan olarak seçmesi… Barbaros Hayrettin, (o çağın bütün devletleri gibi), yağmacı, fütuhatçı bir ortaçağ devletinin başarılı komutanıydı. Siz çağdaş bir Cumhuriyet’in ordusunu temsil ediyorsunuz. Başka slogan bulamadınız mı? Cihana nasıl hâkim olacaksınız? Hâkim olup ne yapacaksınız? *** İşin bir yönü bu… Gelelim başka yönüne… Denizcilikten, gemilerden, donanmadan söz ederken, akla bunları çağrıştıran bir deyim geliyor: “Lafla peynir gemisi yürümez…” Şu günlerde tanık olduğumuz, tam olarak budur… Amirallerinin, kurmaylarının, en seçkin mensuplarının, inanılmaz, akıl almaz bir cüret ve vurdumduymazlıkla cezaevlerine tıkıldığı bir deniz kuvvetleri, denizlere ve cihana hâkim olmaktan söz ediyor… Buna ancak lafla peynir gemisi yürütmek denir… Deniz Kuvvetleri’miz bunlarla meşgulken, son dakika haberlerinde, İran deniz kuvvetlerinin füzelerle donatılmış savaş gemilerini ABD karasularına doğru yola çıkarma hazırlığında olduğunu öğreniyoruz… *** Karşımda bir başka haber ve fotoğraflar… Bu kez bizim gazeteden, “Cumhuriyet”ten… “İlk Milli Savaş Gemi”miz donanmaya katılmış… “Heybeliada” adını taşıyan geminin aşağıdan yukarıya çekilmiş, muazzam bir balinayı andıran görünümü gerçekten etkileyici… Fakat daha da etkileyici olan, onun hemen altındaki fotoğraf… “Preveze Deniz Zaferi”nin 473. yıldönümü ve Deniz Kuvvetleri Günü’nde yapımı tamamlanarak hizmete alınan geminin Donanma Komutanlığı’na teslim töreninde, Başbakan, Cumhurbaşkanı, Genelkurmay Başkanı ve modern giyimli bir hanımefendi (herhalde Genelkurmay Başkanı’nın sayın eşi) yine herhalde bağımsızlık marşımızı söylüyorlar… Genelkurmay Başkanı’nın anda herkesten daha coşkulu olduğu fark ediliyor… Bu arada gözler, ister istemez, Başbakan ve Cumhurbaşkanı’nın sayın eşlerini arıyor… Fotoğrafa, bağımsızlık marşımıza, kuşkusuz onlar da çok yakışacaklardı… *** Osmanlıcılık, fütuhatçılık, savaş çığırtkanlığı, cihana hâkim olma safsataları, bütün bu çağdışı, hayalci sözler ve görünümler, siyasi iktidarın tepesindeki kişilerin ağzından, ülkenin bütün kurumlarına, bütün ülkeye yayılma eğilimi gösteriyor… Cumhuriyet Türkiye’sinin bugünkü görünümü böyle…",male
273,"Savcılar MİT Müsteşarı için izin istedi mi? Can Ataklı catakli@gazetevatan.com Neredeyse 10 yılı bulan AKP iktidarının en zora girdiği bana göre özel yetkili savcıların MİT Müsteşarı’nı ifadeye çağırdığı olmuştu. Çünkü iktidar hiç beklemediği bir zamanda ve kendi yaratmadığı bir krizin içinde bulmuştu kendini. Buna rağmen müthiş bir refleks göstererek “jet hızıyla” bir yasa çıkardı ve bu sıkıntıyı bir süreliğine başından attı. Aradan hayli zaman geçti. Ortalık sakinleşti. Kimsenin aklına MİT Müsteşarı’nın ifadeye çağrılması gelmiyor. Peki iyi güzel de, özel yetkili savcıların “çok önemli” suçlamalarına ne oldu? Zaten yasada olan “Başbakan’dan izin alınması” gereği pekiştirilince iddia edilen suçlar da düşmüş mü oldu? Yandaş medyanın bir bölümü tarafından dile getirilen suçlamalar neydi: KCK’nın kuruluşunda MİT önayak oldu. MİT istihbarat toplamak amacıyla KCK içine pek çok ajan yerleştirdi. Bu ajanların bir kısmı üst düzey yöneticiliklere kadar çıktılar. Bazı MİT ajanları il ve bölge temsilcisi bile oldu. KCK’nın talimatıyla yapılan bazı terör saldırıları bilinmesine rağmen güvenlik birimlerine haber verilmedi. Haber verilmeyen bu saldırılarda 50’ye yakın asker ve polisimiz şehit oldu. MİT ajanlarının bizzat katıldığı bazı terör saldırılarında masum sivil vatandaşlar hayatını kaybetti. Bu iddialar vahimdir. Özellikle yandaş medyanın bir bölümü tarafından dile getirilmiştir ve herhangi bir yalanlama da yapılmamıştır, bu nedenle altını çizmek istiyorum. Şimdi merak ettiğim şu; Başbakan’dan izin almaları gerektiği halde, daha önceki benzer uygulamalarda buna dikkat etmeyen savcılar MİT Müsteşarı’nı da ifadeye davet etmişlerdi. MİT Müsteşarı soluğu Çankaya Köşkü’nde aldıktan sonra ortadan kaybolmuş, çıkarılan yakalama kararına rağmen bir hafta “kaçak” yaşamıştı. Ardından çıkarılan daha doğrusu “pekiştirilen” yasadan sonra tekrar makamına dönmüştü. Peki “vahim iddialar” konusunda değişen bir şey var mı? Yasa çıkınca suçlamalar ortadan mı kalktı, yoksa suç olma vasıfları mı değişti? Alelacele MİT Müsteşarı’nı ifadeye çağıran savcılar diyelim ki usul hatası yaptılar, halde şimdi normal yolu izleyerek Başbakan’dan izin istemek durumunda değiller mi? Bu kadar vahim iddialar olduğunu iddia eden savcılar yasa çıktıktan sonra neden soruşturmaya devam etmeye gerek duymuyorlar? Bu yazımı yazdıktan sonra CHP Milletvekili Gürkut Acar’ın Adalet Bakanı’na yönelttiği soru önergesini gördüm. Acar aynı konuyu diye getirerek savcıların şu ana kadar Müsteşar’ı ifadeye çağırmak için izin isteyip istemediklerini soruyor ve şu çarpıcı soruyu dile getiriyor; “Soruşturma izni istenmemesinin, 6278 sayılı Yasa (jet yasa) ile ilgilisi var mıdır? Böyle bir durum, kanun yoluyla yargılama sürecinin durdurulmuş olması sonucunu doğurmayacak mıdır?” **** CHP Almanya’ya cevap vermiş Almanya’nın haberi yok Geçen hafta cumartesi günü Almanya’daki Baden Württemberg eyaletinin Başbakan Yardımcısı Nils Schmid’ten CHP Genel Başkanı Kemal Kılıçdaroğlu’na yapılan daveti yazmıştım. Tübingen ve Stuttgart gibi Türklerin de yoğun olduğu Almanya’nın en zengin eyaletinden gelen davete karşı CHP’nin ciddiyetsiz davrandığını da belirtmiştim. Bu davetin programını organize etmekle görevli olan Tahsin Ersoy kasım ayında benim de yardımımla CHP Genel Merkezi’ne başvurmuştu. Defalarca yapılan yapılan yazılı başvurulara Genel Merkez hiç cevap vermemişti. Sonunda Tahsin Ersoy Ankara’daki bir tanıdığı aracılığı ile Schmid’in davet mektubunu Genel Başkanlık makamına ulaştırmıştı. Ama CHP’den yine ses yoktu. Bunun üzerine konuyu bu köşeden dile getirdim. Sonrası çok ilginç. Hemen ertesi gün CHP dış ilişkilerden sorumlu Genel Başkan Yardımcısı Faruk Loğoğlu aradı. 13 Şubat tarihinde Baden Württemberg Başbakan Yardımcısı Schmid’e cevabi mektubu e-mail olarak gönderdiğini söyledi. Canım sıkıldı tabii. Almanya’yı, Tahsin Ersoy’u aradım. O da çok şaşırdı. Kısa bir araştırmadan sonra tekrar aradı. CHP cevap mektubunu Tübingen SDP Merkezi’ne göndermiş. Her gün binlerce e-mail’in geldiği merkezde cevap bulunmuş, çıktısı alınmış ve dosyaya konulmuş. Çünkü bu cevap “bir nezaket gereği” olarak algılanmış. Ersoy dedi ki; “Bu tür davetlerde bağlantı noktası programı organize eden kişi ya da kişilerdir. Gerek önceki mesajlarda gerekse elden gönderilen mektupta bağlantı noktası olarak benim adım verilmişti. SDP Tübingen Merkezi, durumdan benim de haberdar olduğumu düşünerek hiçbir işlem yapmamış.” İşin özü şu; CHP halkla ilişkiler konusunda çok zayıf. Burada belli ki bilgisizlik de söz konusu. Bir dış temasta en tepe isimler arasında nezaket mesajları gidip gelir ama, bütün program destek birimleri tarafından hazırlanır ve uygulanır. Bana göre Kılıçdaroğlu’nun Stuttgart Tübingen ziyareti önemlidir. CHP biraz da yanlış anlamadan kaynaklanan aksaklığı hemen gidermeli, bundan sonrasi temasları Tahsin Ersoy’la yapmalı ve ziyareti gerçekleştirmelidir. ***** İran, kaderini etkileyecek seçimin sonuçlarını izlemek yerine Aşk-ı Memnu dizisinin finaline kilitlenmiş. Anlaşılan İran halkı da Türk halkı gibi “seçimini” çoktaaan yapmış! (Gani Yıldız) İran, kaderini etkileyecek seçimin sonuçlarını izlemek yerine Aşk-ı Memnu dizisinin finaline kilitlenmiş. Anlaşılan İran halkı da Türk halkı gibi “seçimini” çoktaaan yapmış! (Gani Yıldız) ***** CHP’de yeni tüzük işlemiyor Büyük kavgalara sahne olan ve yandaşların da alaylarıyla karşılaşan CHP Tüzük Kurultayı’nda tüzük büyük ölçüde değişmişti. Değişikliklerden biri partinin her aşamasındaki seçimlerinde “çarşaf liste” kullanılacağı kararı idi. CHP’liler bunun demokratikleşmede önemli bir adım olduğunu söylediler. Kurultay’dan sonra örgüt seçimleri yapılmaya devam ediyor. Bunlardan Seydişehir ve Ankara Yenimahalle seçimleri dikkatimi çekti. İki yerde de listeler çarşaf değil blok. Nedenini sordum “Arkadaşların kararı, bir sorun çıkmadığı için tek liste yapılmış” dendi. Tabii ki bu da olabilir ama, daha Kurultay’ın üzerinden günler bile geçmeden tüzük değişmemiş gibi blok liste yapılması en azından şık olmamış. ***** Yine döviz rezervi Başbakan AKP Grup toplantılarında coştukça coşuyor. Önceki gün yine döviz rezervinden söz etti. Kendilerinden önce 27 milyar dolar olan döviz rezervini 80 küsur milyara çıkardıkları için övünüyor. Sıradan vatandaşın çok hoşuna gidiyor ama gerçek bu değil ki. Daha önce de yazdım, Merkez Bankası döviz rezervi çalışıp kazanıp artırarak tasarruf ettiğimiz para değildir. Bu para dış borç miktarına göre belirlenir, bir sıkıntı halinde borcun ödenmesi için kullanılır, Ankara’da değil Amerika’da saklanır. Yani döviz rezervinin artması borcumuzun arttığının kanıtıdır.",male
274,"Fenerbahçe'nin geçen hafta Antalya galibiyetiyle aldığı biletin önemi ortaya çıktı. Sarı-lacivertli takımın futbolu Antalya karşılaşmasından sonra eleştirilmişti. Ama gün oyundan çok, Trabzon maçı bileti isteniyordu. Bu bilet için, oyun çok önemli değildi. Sonuç çok önemliydi. O bileti alabilmenin gerginliği, skoru koruma önceliği kötü oyun getirmişti. Ama dün beklediğim gibi bir Fenerbahçe vardı açıkçası. Bu karşılaşmadan önce evinde oynadığı 9 lig maçının 7'sini kazanan, hiç kaybetmeyen Fenerbahçe, taraftarının desteğiyle coşkusunu oyununa ekledi. Fenerbahçe dün maçı hak etti. Trabzonspor sadece ilk yarıda 30 ile 45 arasında iyi oynadı. İkinci yarıda hiçbir şey yapmadı. Fenerbahçe iki maçtır iyi savunma yapıyor. Ayrıca Şükrü Saracoğlu'ndaki üstünlüğünü sürdürüyor, maç kaybetmiyor. Mehmet Topuz, Selçuk ve Emre dün olağanüstü oynadılar. 41 gol Trabzonspor'u durdurdular. Mehmet Topuz herhalde çarşamba gününe kadar kendine gelemez. *** Fenerbahçe'nin 2-0 öne geçmesini sağlayan isim Selçuk'tur. Bütün dönen topları aldı. Şenol Güneş ise ikinci yarıya çıkarken her zaman oynadığı şablondan vazgeçti. Colman'ın yerine Yattara'yı sahaya sürerek Selçuk'u tek ön orta saha bıraktı. Onun önüne de 4 hücumcu oyuncu Yattara, Burak, Jaja ve Engin'i dizdi. En uca da Umut'u koydu. Bu taktiksel değişiklikle Trabzonspor'un arkadan sağlıklı pas yapma şansı kalmadı. Bu tablo da çok mücadele eden Fenerbahçe'nin işine geldi. İlk yarının sonlarında tek kale oynayan Trabzonspor ikinci yarıda ortalarda gözükmedi. Bunun nedeni bu. Tamam, Colman'ın sarı kartı vardı ama bu oyuncu ile devam etmeliydi. Egemen ile başlaması da yanlıştı. Egemen yaşındaki bir oyuncunun adale sorunu kolay geçmez. Nitekim oyunun başında sakatlanınca eli zayıfladı. Aykut Kocaman ne yaptı? Selçuk atılınca Aykut Kocaman, Bekir'i oyuna soktu. Daha sonra Özer ve Semih'i aldı. Kocaman'ın hedefi neydi? Merkezi sağlam tutmak. Şenol Güneş Türkiye'nin en iyi orta sahasını boşalttı, Kocaman ise merkezi sağlamlaştırdı. Aykut Kocaman maçı kazanmak üzerine hamleler yaptı, Güneş ise kazanmamak için hamleler yaptı. Trabzonspor yine şampiyonluğun en güçlü adayıdır ama bu maçtan dersler çıkarması gerekiyor. Trabzonspor 5 santrforla oynamaz. Fenerbahçe dün dolu dolu mu oynadı? Hayır. Ama inanılmaz mücadele etti. Savaşarak kazandı.",male
275,"Karşı devrimi demokrasi diye yutturuyorlar Can Ataklı catakli@gazetevatan.com Sevgili okurlar; bu hafta sizlerle 10 yıla yaklaşan AKP iktidarının Türkiye’yi dönüştürme çabaları üzerine sohbet etmek istiyorum. Değişim adı altında demokrasi sosuyla sunulan büyük dönüşümün başarıya ulaşması halinde yaşayacağımız tehlikeye dikkat çekmek gerektiğine inanıyorum. Halkın üzerindeki ölü toprağı kalkmazsa zengin görünümlü ama özünde bir Arap şeyhliğinden farklı olmayan bir ülke haline geleceğiz. Fikir-inanç sentezi Şurası kesin ki, iktidarın çekirdek kadrosunun zihniyeti “dini inanç” temeli üzerine oturmuş bir devlet düzenini ve onu yöneten bir hukuk sistemini esas alıyor. Ancak bu zihniyetin önündeki engel 1923’te kurulmuş olan laik, demokratik, sosyal hukuk devleti ilkesidir. İktidar zihniyeti bu engeli aşabilmek için bizzat bu sistemi araç olarak kullanıp, fikir-inanç senteziyle kafaları bulandırarak hedefine varmayı amaçlıyor. İnanç demokrasisi Demokrasinin tanımında fikir ve inanç özgürlüğü vardır elbette, ama iktidar zihniyeti bunlardan sadece inancı önemseyerek, sözde bir demokrasi mücadelesi veriyor. Oysa demokrasi inançlar için mücadele vermez, inançları korur. Mücadele fikir üzerinden verilir. Çünkü fikirler insana aittir gerektiğinde ya da istendiğinde değiştirilir, inançlar ise ilahi gücün eseridir, tartışılması, değiştirilmesi söz konusu değildir. Aynı potada olmaz Bu nedenle değiştirilebilir fikirlerle, değiştirilemez inançlar aynı pota içine konulup tartışılamaz. Daha ileri demokrasi için değiştirilemeyen inançların görünür ya da görünmez biçimde devlet yönetimine sokulması, hukuk sistemine egemen olması talep edilemez. Eğer inançlar yönetim ve hukuk sistemlerine egemen hale getirilirse bunun adı demokrasi olmaz. İşte Türkiye bu belirsiz yolda hızla ilerlemektedir. Tehlike budur. Aydınların ihaneti İktidarın çekirdek zihniyetine güç ve cesaret veren en önemli destek aydın ihanetidir. İnançlarla fazla ilgileri olmayan, ancak geçmişte fikirleri nedeniyle uğradıkları haksızlıkların hesabını soramamış kimi aydınlar iktidarın tuzağına çok kolay düştüler. İnanç sistemini, zamanında kendi savundukları fikirlerle özdeşleştiren aydınlar demokrasiye geçileceği zannıyla iktidara olağanüstü bir destek sağladılar. İktidarın eksiği İktidar zihniyetinin eğitimli, bilgili, kültürlü, entelektüel kadroları hiç olmadı, olması da zaten teknik olarak mümkün değil. Bu zihniyetin kendini anlatma alanı ibadethaneler ve kimi cemaatların oluşturduğu toplantılardan ibarettir. Halkın geniş kesimine ulaşmaları bu nedenle zordur. Oysa kendilerinden olmayan ama halka ulaşma olanağı olan “kimliği bozulmuş” aydınlar bu iş için biçilmiş kaftandır. Bir gerçeğin saptanması Hemen bir ara saptama yapmak istiyorum. Türkiye’de halkın yüzde 99’u Müslümandır, inançlıdır, dinine, gelenek ve göreneklerine bağlıdır. Ama bu halkın ezici çoğunluğu laik demokratik Türkiye Cumhuriyeti ile barışıktır. Namazını kılar, orucunu tutar, kurbanını keser, haccına gider, ama laikliğin sağladığı yaşam biçimini de benimsemiştir. Gericiliğe, din istismarına, yobazlığa prim vermez. Bu engeli aşmak için İktidarın çekirdek zihniyetinin bilgi birikimi ve kadrosu halkın gönlünde yer etmiş laik demokratik hukuk devleti ilkelerini değiştirmeye yetmez. Bu zihniyet çok uzun yıllar ezildiği, yasaklandığı için değil, yetersizliği nedeniyle içine kapanmıştı. Bu zihniyetin temelinde ne demokrasi, ne insan hakları, ne özgürlükler, bunların hiçbiri asla olmadı. O nedenle örneğin kadın hep aşağılandı, dışlandı, adeta yok sayıldı. Ama bir gün geldi... Kadının keşfi Bu çekirdek zihniyet dünyada ve Türkiye’de gelişen demokrasiyi fark etti. Demokrasinin aynı zamanda sayısal bir anlamı olduğu da anlaşılınca “kadın faktörü” keşfedildi. Evine kapatılan, okutulmayan, ikinci sınıf gibi görünen kadının aslında “sayısal” bir değerinin olduğu görüldü. “Türban” adı verilen kavganın ve bunun güya demokrasiye monte edilmesinin temelinde yatan işte budur. Kadının bu kez başka türlü kullanılmasıdır. Sıra geldi aydınlara Dönelim tekrar konumuza. Çekirdek zihniyet ile kimliği bozulmuş aydınların çakışması bu noktada yaşandı. Bilgi birikimi olmayan ama kurnazlıkta çok mahir olan bu çekirdek zihniyet kimliği bozuk aydınları çok kolay tavladı. Onların talebi demokrasi, hukuk, özgürlüklerdi. O halde “alın size demokrasi, hukuk, özgürlükler” dendi. “Türban özgürlük değil mi?” Ya da “inançlı insanın hâkim olması demokrasi değil mi?” İhanet aşaması Yıllarca savundukları fikirler yüzünden itilip kakılan, 12 Eylül’den sonra da kimliklerini iyice yitiren aydınlar, iktidarın sağladığı bu geniş özgürlük alanını hoyratça kullanma yolunu seçti. Fikirler ve inançlar birbirine girdi, giderek kimliksizlikten ihanete dönüş yapan aydınlar temel sorunu unutup demokrasi ve özgürlük savaşını iktidarın çekirdek kadrosunun istediği türde ve şekilde vermeye başladılar. Değerlerden soğutma Bilgi birikimi olmayan ama kurnaz çekirdek kadro verdiği destekle çok ince bir planı devreye sokmayı başardı. Türkiye’nin tanınmış aydınları, akademisyenleri, gazetecileri, yazarları demokrasi ve özgürlükleri sınıfsal, ekonomik sistemler ve hukuk açısından değil inançlar üzerinden daha da ötesi dinci zihniyetin yıllardır savaştığı milli değerler üzerinden yapmaya başladı. Bu tam bir beyin yıkama operasyonuydu. Çekirge sürüsü gibi İhanet ordusu gibi çalışan bu kimliği bozuk aydınlar başta ordu olmak üzere iktidarın tehdit olarak gördüğü her şeye çekirge sürüsü gibi saldırdı. “Ordu darbecidir, Türkler Ermenileri kestiler, Yahudileri aşağıladılar, Alevilere nefes aldırmadılar, bütün komşularına düşmanlık beslediler, Kürtleri yok ettiler, dindarları ezdiler.” Bunlar son 10 yıldır dinlediğimiz sloganlardan sadece bir kısmı. Genç nesle böyle bir Türkiye anlatıldı. Şimdi dönüşüm zamanı Çekirdek kadro zihniyetinin demokrasiyi kullanma mayası artık tutmuş görünüyor. 12 Eylül’ün zaten pelteye çevirdiği geniş toplumların son 10 yılda maruz bırakıldığı beyin yıkama operasyonu ile artık her şeyin kabul ettirilmesi kolaylaştı. İklim hazır. Toplum için artık ne 29 Ekim kutlamalarının kaldırılması, ne 19 Mayıs’ta havanın soğuk oluşunun bahane edilmesi bir şey ifade ediyor. “Yeni Türkiye” kurulması için fazla engel kalmadı. Bu karşı devrimdi Şimdi bunun adını koyalım. Bu bir karşı devrimdir. Erbakan’ın çok eleştirilen 28 Şubat döneminde söylediği “Kanlı mı olacak kansız mı?” sözü bugün hayata geçiriliyor. Yaratılan parlak görünümlü sanal dünyanın etkisindeki milyonlarca insanın gözünün içine baka baka gerçekleştiriliyor bu. Batmış bir imparatorluğun küllerinden güneş gibi doğan Türkiye Cumhuriyeti’nin sonunu getirmek istiyorlar. Gecenin en karanlık olduğu Ama bütün bunlardan sonra, aydın ihanetinin, yıkanmış beyinlerin, zavallılaştırılmış bir genç neslin aymazlığına rağmen, laik demokratik hukuk devletine, çağdaşlığa, bilimin yol göstericiliğine, insan hak ve özgürlüklerine inanan milyorlarca kişi var. Onlar bugün sessiz duruyor. Sessizliğe kimse aldanmasın. Bu cumhuriyet kolay kurulmadı. O kadar kolay da teslim olmayacaktır. Zaten gelinen bu noktaya rağmen hâlâ zafer çığlıkları atılamamasının nedeni de budur. Hepinize iyi haftalar dilerim.",male
276,"Deprem Dersleri 29 Ekim 2011 Cumhuriyet 27 Ekim Perşembe tarihli “Sözcü” gazetesindeki tüyler ürpertici fotoğrafı bilmem gördünüz mü? Hayır, bu enkaz altından çıkarılmış ceset görüntüleri gibi yürek acıtıcı bir şey değil. Zaten bir ölüm, ölü, öldürülme fotoğrafı da değil söz konusu olan. İnsansız bir fotoğraf bu. Altındaki haber ve başlığı olmasa, ne olduğunu anlamanız da mümkün olamayacak. Başlıkta şöyle deniyor: “Bu fotoğraftaki tabut değil, Van’da yıkılan bir okul.” Gerçekten de, sanki üzeri pembe bir örtüyle kaplanmış bir tabut bu... İki satırlık haberi okuduğunuzda meseleyi anlıyorsunuz: “7.2’lik depremde Van merkeze bağlı Alaköy İlköğretim Okulu’nun ek binası yerle bir oldu. Un ufak okuldan geriye sadece çatısı kaldı. Depremin hafta sonu meydana gelmesi büyük bir faciayı önledi. Yoksa yüzlerce öğrenci bu binanın altında kalacaktı.” Dikkatle, bir daha bakıyorum… Evet, bir çatı bu… Görülebildiği kadarıyla sarsıntıdan fazla bir zarar görmemiş… Kenarlarından fışkıran moloz parçalarının üzerinde gerçekten de bir tabut kapağı gibi duruyor… Bu kapağın altında çocuk ve öğretmen cesetlerinin olmayışı gerçek bir şans… *** Konuyla ilgili olarak internet sitelerine girdiğinizde birbiri arkasına tüyler ürpertici başka bilgiler ve haberlerle karşılaşıyorsunuz. Yine Van merkeze bağlı Gedikbulak Köyü İlkokulu’nun yerle bir olmuş yıkıntılarının fotoğrafı bunlardan biri. Zaten Van’da depremden en çok hasar gören binalar arasında okullar ön sırada geliyor. Yaşamını yitirenler arasında da öğretmenlerin ön sırada olması gibi. Demek ki deprem Van’ı bir hafta sonunda değil de öteki günlerden birinde vurmuş olsa, binlerce çocuk kurbanın (ve kuşkusuz ki öğretmenlerinin) acısıyla da, acımız ve utancımız daha da dayanılmaz boyutlara ulaşacaktı. Söz konusu haberlerden, bütün Türkiye’de okulların sadece yüzde onunun depreme dayanıklı olduğunu, depreme ayrılan kaynakla bütün bu okulların güçlendirilmesinin ancak yüz yılda tamamlanabileceğini öğreniyoruz… Bu neden böyle? Sorunun yanıtını; ülkenin kaynaklarını, halkın vergilerini daha çok otoyol yapımlarına, birtakım gösterişli projelere harcayan, İstanbul’a ikinci bir Boğaz projesinden vazgeçtiğine ilişkin bir işaret bulunmayan Başbakan’dan ve çevresinden almak gerekir… *** Başbakan derken, depremden sonraki bir açıklamasında yer alan ürkütücü bir cümleyle ilgili olarak bir parantez açmam gerekiyor. “Şehirlerimizde kaçak yapı, gecekondu gibi binalarını değiştirmeyen, bunları yıkmayanlara sormadan, kamulaştırma yapıp yıkacağız.” Bu sözlerdeki belirsizlik, “sormadan kamulaştırma yapıp yıkmak” sözündeki despotluk tınısı, ürküntü verici. Neyi, nasıl, neye dayanarak kamulaştırıp yıkacaksınız. Böyle bir yönetim anlayışıyla, Türkiye’nin her yerinde, öncelikle de bugünkü iktidara karşı görülen kişilerin evlerinin barklarının, kendilerine haber verilip yasal haklarını dile getirmelerine, belgelemelerine olanak tanınmaksızın, başlarına yıkılmayacağının güvencesini kim verebilir?.. Devlet, hükümet, haklı olduğu durumlarda bile, yurttaşa karşı nasıl böyle buyurgan, tehdit edici bir dil kullanabilir? *** Depremden çıkarılması gereken dersleri bir yazıya sığdıramayız. Ben çarpıcı bir fotoğraftan yola çıkarak okullarla ilgili kaygımı dile getirdim. Bazı kentlerimizde öğrenci velileri kaygılarını dile getiren eylemler ve girişimlerde bulunmaktalarmış. Bu hepimizin, bütün ülkenin sorunu. Çocuklarımızın yaşamlarının öncelikle güvence altına alınması için, hükümet, belediyeler, ilgili bütün kurumlar kitlesel eylemlerle uyarılmalı, toplum bu konuda bilinçlendirilmelidir… *** Depremden çıkarılması gereken derslerin bir başkası ve ötekilerden daha önemli olmayanı, arkadaşımız İlhan Taşcı’nın yine 27 Ekim tarihli “Cumhuriyet”teki haberindeydi. “Enkazdan Sağ Çıkan Neden Ölüyor?” başlıklı haberin özeti, yıkıntılardan ağır yara almaksızın kurtarılmanın bile, ölüm tehlikesinin sona ermiş olduğunu göstermediğidir… Çünkü yaşanmış olan büyük paniğin, ezilen dokuların; solunum yoluyla akciğerde toplanmış olan toz, toprak, kireç ve başkaca yabancı maddelerin; vücudun üstündeki yük kalkınca baskı altındaki yaralı ya da ölü dokudan salgılanan maddelerin neden olacağı dolaşım bozuklukları, hızla yükselen tansiyon, kalp ve akciğer yetmezliği, böbreklerin iflas etmesi gibi sorunlar, yıkıntılardan sağ ve görünüşte yara almaksızın kurtarıldıktan sonraki saatlerde de yüksek ölüm riski oluşturuyor… Demek ki öncelikle sağlık personelinin ve kurtarma ekibindeki kişilerin, onlarla birlikte de çevrede bulunan herkesin, kurtarma sonrasındaki süreçler konusunda bilgili ve bilinçli olmaları gerekiyor…",male
277,"Bedel ödemek! ...Dahası hayat bir bedeldir. Ve insanın varlığı asıl bu bedeli fark ettiği anda başlar. Dünyaya gelişinin fiziksel bedeli ölümdür. Fakat ne dünyaya gelmek ne de ölmek insanın elinde değildir. Doğum değil ancak ölüm olarak bedel kaçınılmazdır ve özünde de eşitleyicidir. Bedel bedeldir sonuçta ve belki de ödenen bütün bedeller bu açık bedelin salınımları arasında gerçekleşir. Eğer bedel olmasaydı değerden söz edebilir miydik? İster kazanma olsun ister kaybetme bedelin yönü, değersiz bedel anlamsızlaşacaktır. Bu yüzden insan ödediği bedeli de anlamlandırmak ister. 'O kadar hesap ödedik ama doğrusu değerdi' demek ister. 'O kadar sıkıntı çektik değseydi bari' demenin bedeli farklıdır çünkü insan için. İnsan bedel ödedikçe insandır ve ödediği bedelin değere dönüştüğünü gördükçe acısı azalır. 'Bedel ödedim, bedel ödüyorum' diyenlerin neyin karşılığında bu bedeli ödediklerine bakmak gerekir. Eğer bedelle değer arasında bir uçurum, uyuşumsuzluk varsa bedel ödemenin yoklayacağı dil oyunlarını, sızlanmaları, suçlayış çalımlarını dahası hiç doymayan tatlı yalan canavarını susturmak mümkün olmayacaktır. Bedel, değerle ölçülür. Değip değmemekle. 'Bedel ödemek' alabildiğine soyutlanıp neredeyse gündelik karşılığından uzaklaşmıştır bizde. Bunun bedeli ne kadar diye sorarız. 'Tamam uzatma, bedeli neyse öderiz' deriz. Oysa ben, bedel ödemeyi tam da en yalın halinde anlamaktan, sonra da dalga dalga soyutlayıp derinleştirmekten yanayım. Canı kiraz isteyen adamın, canının gerçekten kiraz isteyip istemediğini sorguladıktan sonra kolunu kaldırıp bir dal kirazı koparması gibi. Koparırken, kolunu kaldıracak hale sahip olmasaydı ve yine canı gerçekten kiraz isteseydi, maruz kalacağı durumu düşünmesi gibi. Bir lokma ekmeği çiğnerken çenenin ödediği bedel gibi. Biri size bir şey sorduğu vakit sorunun tam karşılığını insan olmanın sorumluluğu içinde yerine getirmek gibi. Seviyorum demekle, galiba bundan hoşlanmadım demenin bedelini gerçekten düşünerek ve görerek söylemek gibi. Bedeli önemsiyorum, yaşamanın bir bedel, ölüm çizgisinde insanlaşmaya evrilen geçitler olduğunu daha bir görüyorum. Şöyle diyorum yüzden, bir arkadaşın seni bir yere çağırıyorsa, önce gerçekten seni isteyip istemediğine bak. Seni çağırmanın bedelinin farkında mı onu süz. Eğer böyle olduğunu görüyorsan gitmenin de bir bedeli olduğunu düşün. Sana ısmarladığı bir bardak çayın bedelini ödeyemeyecek haldeysen çayı içme. Çünkü asıl bedeldir varlığı eşitleyen. Bedelin karşılanabilir olmasıdır. Ödemenin kimin tarafından yapıldığı değil. Bedel en iyi geçmişe doğru okunur, anlaşılır, tartılabilir. Bir bakıma geçmiş, hafıza, asıl geçmiş zamanın hangi bedel karşılığında yaşandığını da gösterir. İnsanların kazandıkları, kaybettikleri, hayalleri, mutsuzlukları bu değer çarpanında karşılık bulur. 'Bedel ödemek', inadına politikleştirilmiştir bizde. Nedense, politik görüşlerinden, sosyal sınıf aidiyetlerinden, iç çatışmalardan, bireysel kıskançlıklardan sıkça söz eder de insanlar, bedelden, asıl bedelden söz etmezler. Ontolojik hale silinir. Bulanıklaştırılır. Asıl bedel bambaşka bir yerde tozlanmakta içten içe insanı çürütmektedir oysa. Bir şiiri okumanın da bedeli vardır, kırlara çıkıp yürümenin de. Bir insanla yakınlaşmanın da bedeli vardır, öfkeyle söylenen bir sözün de. Sanki bunlar, insan olmanın hallerinden ustaca sıyrılmakta varsa yoksa başka bedellerden söz açılmaktadır. Baharda fışkıran bir ağacın görkemli yapraklarının çok altında saklanmaktadır bedel. Çürüyüp dökülmenin hüznü. Bunu duyar ağaç. İnsan, bedeli öğrendikçe ağaçla beraber kendi hüznünü de duyar. Sonra da hüzünden diri bir yaşama neşvesi çıkarır. Dönüp dönüp seslenirim kendime. Bedelini ödeyemeyeceğin hiçbir şeye bakma. El uzatma. Talep etme. Başını eğdiğin çiçeğin dikeninin her eline batabileceğini bil. İçtiğin bir bardak soğuk su, yazdığın her cümle bir bedel toprağından yeşerip gelmektedir. Oturduğun sofrada, bedelini ödeyemeyeceğin yemeğe çatalını sürme. Dostlarını, arkadaşlarını gözden geçir. Bir bir tart onları. Dahası duygularını, düşüncelerini hatta hayallerini. Kuru ve katı bir gerçeklik gibi gelip boğazına çökse de bu hal, yılma. Gerçekten iste ve hak ki senden bir değer ışığı yansısın dostlarının çizgili yüzlerine. Onlar da fark etsinler bunu. Vaktiyle bir fincan kahvenin bedelini ödemenin onlar için de kolay bir bedel olduğunu sanmasınlar. Kaybetme sınırına varmayan yokluğun kapılarını yumruklamayan hiçbir şeyin de bedeli yoktur aslında. İnsan ömrünü ölüme karşı kaybettiğinden yaşamak bedellidir. Değerlidir bu yüzden. Ötesi, felsefe çekirdeği. Küskün çiçek suyu. Sağ yanağın sol yanağa verdiği bedel, güzelliği...",male
278,"İş kolundan sektöre, basından medyaya, işte hikâyemiz (2) Can Ataklı catakli@gazetevatan.com Sevgili okurlar, aslında dün okuduğunuz bölümle bugünkü okuyacağınız bölüm tek bir yazıydı. Bugün de AKP dönemini anlatacaktım. Ancak sayfanın altına bir ilan geldiğini ve yazının çok uzun olduğunu söyledi arkadaşlar. Mecburen ikiye böldüm. Sohbet üç güne yayıldı. Holdingleşen medya 1995’e geldiğimizde medyada “babadan” gelme tek medya patronu olarak Dinç Bilgin kalmıştı. Haldun Simavi, Erol Simavi gibi devler yarıştan çekilmiş, Kemal Ilıcak vefat etmişti. Artık yeni patronlar milyar dolarlık holdinglerin sahipleriydi. Gazeteci-satış müdürü Bu durum gazetecilik tanımını da değiştirdi. Holding patronları için artık önemli olan “iyi gazeteci” değil gazeteyi ve televizyonu en iyi satan CEO’lardı. Kurumların başına holding temsilcileri, hukukçular, işletmeciler geçirilmeye başlandı. Holdinglerin çıkarı Gazete ve televizyonların asil kadroları elbette gazetecilerin elindeydi ama, sahiplerin medya dışı işlerinin de korunup kollanması gerekiyordu. Zaten CEO’ların gazeteci olmayanlardan seçilmesinin sebebi de buydu. Medya kabuk değiştirmişti. Bir banka, bir TV Durum öyle bir hale geldi ki, neredeyse bütün banka sahiplerinin bir televizyon kanalı oldu. Bankacılık sır saklama mesleğidir. Gazetecilik ise tam tersi. Garip bir durum ortaya çıktı. Haber öncelikle gazete-TV için mi kullanılacaktı yoksa banka için mi? Serbest piyasa ama... Şurası gerçek ki, ne kadar serbest piyasa ekonomisi uygulanırsa uygulansın, büyük sermaye her dönem iktidarla iyi geçinmek zorunda kalmıştır, çünkü ekonominin ipleri hep iktidarın elindedir. Peki büyük sermaye medyanın da patronu olursa? Siyasetle içli dışlılık İşte işler zaman değişiyor. Medya gücü olan büyük sermaye medya dışı işlerini korumak için siyasetçiyle iyi geçinmek zorunda. Buna karşı gazetecilik bu ilişkileri bozan bir unsur. O halde siyasetçiyle içli dışlı olmak çare olarak göründü. Alan razı veren razı 90’lı yıllar koalisyonlar dönemiydi. Bu, sermaye için bulunmaz bir dönemdi. Hem gazetecilik yapacak hem de koalisyonun bir tarafı ile iyi geçinerek medya dışı işlerinizi koruyabilecektiniz. Kısa sürede siyasetçi de bundan hoşlandı ve oyuna katıldı.. Medya savaşları Böylelikle her medya grubu, koalisyonların bir tarafını kolladı diğer tarafını eleştirdi. Bu aynı zamanda medya savaşlarını da körükledi. Hükümet bir yanda dururken, medya kendi içinde vuruşarak siyasi partilerin mücadelesini kendi cephesine taşıdı. Nedeni başkaydı Kamuoyu medya savaşıyor sanıyordu ama aslında savaş sermaye grupları arasındaydı. Sabah-Hürriyet veya Show-Uzan savaşları, Sabah-Uzan ya da Hürriyet Show savaşları günün koşullarındaki ekonomik savaşlardı. Olan bize oluyordu. Başımdan geçenler Gazetecilikten başka gayesi olmayan bizler savaşların “kahramanı” mı yoksa “piyonları” mıydık? Örneğin 90’lı yılların ortasında patlak veren Sabah Hürriyet savaşının önemli aktörlerinden biriydim. Tam 63 gün aralıksız Doğan Grubu aleyhine yazdım. Dinç Bilgin’in gücü Gücümü Dinç Bilgin’den alıyordum. Sabah sadece bir medya grubuydu, başka işi yoktu. Oysa Doğan Grubu’nda banka, petrol şirketi, turizm ve sigorta kuruluşları vardı. Asıl para oradan geliyordu. Biz ise sadece gazetecilikten para kazanıyorduk. Bir gün bitiverdi Bu bir gazeteci için önemli güçtü. Ama 63. günün sonunda Genel Yayın Müdürüm “Artık barıştık, kampanya bitti” dedi. Sonra ortak bazı reklam ve dağıtım şirketleri kuruldu, adam alıp vermeme anlaşmaları bile imzalandı. Şoke olmuştum. Ne çare. Kahramanlığın sonu Yine de her şeye rağmen umutlu ve gururluyduk. Doğan Grubu’yla anlaşmıştık ama biz yine gazeteciydik. “Ne yapalım, şartlar bu” diyorduk. Bir sabah Dinç Bilgin’in Etibank’ı satın aldığı duyuruldu. İşte benim “kahramanlığım” da sona ermişti. Nasıl bitmesin ki... Bir medya grubu adına başka bir büyük medya grubuna açılan savaşta adeta kahraman gibi yazıyordum. Korkmuyordum. Biz gazeteciydik, başka işimiz yoktu, bankalarla da işimiz olmazdı. O Dinç Bilgin değil miydi, daha önce aldığı bankayı geri veren. Çok güveniyorduk Dinç Bilgin bir ara küçük bir bankayı satın almıştı. Doğan’ın, Mehmet Emin Karamehmet’in, Uzanlar’ınki gibi büyük banka değildi. Yine de hepimiz rahatsız olmuştuk. Necati Doğru, “Ne yaptın patron” diye yazdı. Biz de mi diğerleri gibi olacaktık? Dinç Bilgin cayıyor Bu rahatsızlıklar üzerine Dinç Bilgin babadan gelme gazeteciliğine bir leke sürülemeyeceğini söyleyerek bankayı geri verdi. Havalara uçtuk. Taa ki Etibank alınıncaya kadar. “Etibank alınmazsa Sabah Grubu batar” dediler. Kahramanlık bitti, ötekiler gibi olduk. Büyük zenginleşme Doğal olarak bu savaşlardan her medya grubu kendi adına zaferle çıkmış oldu. Medya sermayesi giderek büyüdü. Tepe noktalarda çalışan gazeteciler büyük paralar kazandılar, milyonlarca dolarlık transferler havalarda uçuşmaya başladı. Gazeteci sınıf atladı. Güç zehirlenmesi Hem büyük paralar kazanılması, hem siyaset üzerinde kurulan büyük hâkimiyet medya patronlarını ve üst düzey çalışanlarını çok güçlendirmişti. Ama bu güçlenme kendi kendini zehirledi ister istemez. 28 Şubat dönemine işte bu koşullarda gelindi. 28 Şubat dönemi 28 Şubat’ta “hep korkulan” dinci bir parti ile merkez sağın en büyük temsilcisi ortak oldular. Ama bu ortaklık, dönemin çok güçlenen ve kadar da zehirlenen medyası için tehlikeydi. Hepsi bir araya gelerek bu ortak tehlikeyi bertaraf etmeye karar verdi. Darbe değil, hükümeti yıkmak Hep yazdığım gibi 28 Şubat dönemi bir darbe girişimi değil, büyük sermayenin, sivil bürokrasi ve askerle işbirliği yaparak mevcut iktidarı yıkma girişimidir. Bu operasyon sonunda başarıya ulaştı ama demokrasi, hukuk ve ahlâk da büyük yara aldı. Kendini vurmak Aslına bakarsanız, 28 Şubat büyük medya sermayesinin kendi kendisini de vurmasıdır. İktidar yıkılırken yapılan yolsuzluklar, ekonomik kriz elbette halkın dikkatinden kaçmadı. Sonuçta halk sorumlu gördüğü herkesin üzerine bir çizik attı. AKP iktidarı doğuyor İşte AKP iktidarı bu yapı üzerine bina edildi. Büyük medya sermayesi şaşkındı. Beklenmeyen olmuştu. Ülke tam hâkimiyet altına alınacakken, hiç istenmeyen bir siyasi akım tek başına iktidar olmuştu. Ondan sonrası çorap söküğü gibi geldi. Her şey değişti. Yarın bitiriyorum Sevgili okurlar; AKP iktidarına kadar medyada yaşananları kendi gözümle ve deneyimlerimle aktardım. Ondan sonrası ise bir başka faciadır. AKP ile medya tamamen değişti, değerler yerle bir oldu. “Uzatılmış sohbetin” üçüncü gününde size AKP dönemini anlatacağım.",male
279,"Dünyanın sonu sinemanın hası ATİLLA DORSAY 14.01.2012 Cannes 2011'de iki film gelip şenliğe damgasını vurdu. İkisi de cesur, devrimci, alabildiğine kişisel olmaları ve 'dünyanın sonu' temasını işlemeleriyle... Talih, Altın Palmiye'yi götüren Amerikan filmi Hayat Ağacı'na güldü. Ama daha çok, talihsiz bir basın toplantısının kurbanı olan Danimarkalı Lars Von Trier'in sözleriyle hatırlanan Melankoli, bence daha önemli ve başarılı. İki ana bölüme ayrılan film, temelde iki kızkardeşin hayat ve yaklaşan ölüm karşısındaki tavırlarını anlatıyor. İlk bölüme adını veren Justine, evlenmek üzere kız kardeşi Claire ve süper-zengin kocasının taşradaki görkemli malikanelerine gelmiştir. Ama tüm şaşaaya rağmen, düğünün başarı şansı yoktur. Çünkü Justine'in karmaşık, değişken, tatminsiz kişiliğinin, on yıl sonra 'kırmızı yanaklı elmalar' yetiştirme hayalleri kuran genç adamla mutluluğu yakalaması düşünülemez. İkinci bölümde, hikaye Claire ve küçük oğlu Leo'da yoğunlaşır. Claire'in ilk bölümde zayıf gözüken kişiliği, gitgide güçlenir ve olaylara yön vermeye başlar. Zaten baştan beri gökyüzünde dev bir mavi elma gibi durmakta olan gizemli gezegen Melankoli dünyamıza yaklaşmaktadır ve kıyamet, artık çok yakındır. Aykırı usta Von Trier, açılışta görkemli bir Wagner müziği (Tristan ve Izolde) eşliğinde sunulan ve sonradan bir bölümü Justine'in düşleri olarak karşımıza çıkan sabit, kimi zaman slow-motion (yavaşlatılmış) görüntülerle, perdeyi birden anlatılamaz bir şiire dönüştürür. Sonrası daha çizgisel ve daha klasiktir. Vatandaşı Thomas Vinterberg'in (bizde oyun olarak sahnelenen) ünlü Festen Şenlik filmindeki gibi, kalabalık bir düğün boyunca bir büyük aile ve akrabalarının tüm içyüzü ortaya dökülür. Yönetmen, kurucularından olduğu Dogma ekolüne ve onun temel ilkelerinden 'omuz kamerası'na sadıktır, kıpır kıpır görüntüleriyle. Buna karşılık, 'star kullanmama' ilkesini çöpe atar: Karşımızda bir düzineye yakın ünlü ve başarılı oyuncu vardır. İkinci bölüm, daha içe dönüktür. Büyük aile hesaplaşması, yerini ortak bir felaket korkusuna bırakır. Ama bu film elbette Kıyamet Günü veya 2012 değildir. Von Trier'in kahramanları, olayı çok küçük bir çerçevede, mistik bir korku olarak yaşarlar. Erkekler çabucak teslim olur ve havlu atar. Küçük Leo'nun dışında. Ama kadınlar güçlüdür, çökseler bile hemen doğrulurlar. Bu açıdan, filmi feminist diye nitelemek abartma olmaz. Malick'in Hayat Ağacı'ndaki zengin görselliği ve perdeyi tuale çevirme tavrı, bende ve kimi eleştirmenlerde bir yapaylık ve özenti duygusu yaratmıştı. Von Trier ise yaptığına kesinkes inanmaktadır ve bu gizemli biçimde büyüleyici film, onun yüreğinden fışkıran canhıraş bir çığlıktır. Kadınları aile, evlenme, kadın-erkek ilişkileri gibi onlar için yaşamsal konularda kafa yorarken, erkekleri (en azından Justine'in patronu ve Claire'in kocası) sadece para-güç-iktidar üçgenine değer veren bu kalabalık buluşmadaki insan tasvirleri ve dertleri mi daha dramatiktir, yoksa dünyamızın yaklaşan sonuna tanık olmaya hazırlanan iki kızkardeşin durumu mu? Kararı siz vereceksiniz. Von Trier, bu filmle zirveye çıkıyor ve ilk dönem başyapıtlarının düzeyini yakalıyor. Cannes ödüllü ve önümüzdeki ödüllerin de olası adayı Kirsten Dunst ise, her hali ve durumuyla 'Kadın'ı oynayarak bir büyük başarıya imzasını atıyor. En küçüğünden büyüğüne tüm oyuncuları, eşsiz görüntüleri ve Wagner müziğiyle, kolay unutulamayacak bir başyapıt.",male
280,"Kentsel dönüşüm, ama nasıl? Kente estetik kaygılarla bakan bir yazar olarak, kentsel dönüşüme hep inandım, savundum. Hele İstanbul'un göbeğinde, diyelim ki Küçükarmutlu-Reşitpaşa semti gibi geniş bir alanın nasıl kötü yapıldığını görmek, bu inancımı pekiştirdi. Şimdiyse deprem korkusu belki 'hayırlara vesile oluyor', yapılarımızı sağlamlaştırarak insanlarımızın can güvenliği sağlama kaygısı öne çıkıyor. Ne iyi... Ama geçen gün Hürriyet'te 'Bu hukukla kentsel dönüşüm yapılamaz' yazısında duruma eğilen Ege Cansen çok önemli bir noktaya değiniyor. Ve kentsel dönüşüm projelerinin vatandaş tarafından daha çok arazi, daha geniş mülk edinmek, kısacası rant elde etmek olarak anlaşılmasını eleştiriyor. Sapına dek kapitalist olan, ama kapitalizmi hep bir sömürü alanı değil, topluma hizmet götüren bir ideoloji olarak yorumlayagelen değerli yazar, kentleşmenin ekonomik tarihini özetledikten sonra ""Kentsel dönüşüm en çok insana, en çok faydayı sağlamayı amaçlayan makro bir projedir,"" diyor. Ve bunun bireylerce yanlış anlaşıldığını belirtiyor: ""Kentsel alanlarda arsa sahibi olanların kentin yarattığı mekan rantlarını kendi ceplerine aktarmak amacıyla huysuzluk ve şirretlik etmesini, bizim yasalarımız ve hukuk sistemimiz himaye etmektedir."" Ve de ""Yıkılması gereken, dayanıksız binalardan önce ferdi menfaati, toplum yararından üstün gören zihnniyettir,"" diyor. Sevgili Cansen böylece sosyalist düşünceye oldukça yaklaşmış olmuyor mu? Ama şaka bir yana, tüm bu düşüncelere katıldığımı belirtmek istiyorum. Ve sorumluları halis bir kapitalistin bu akıllıca yaklaşımını irdelemeye davet ediyorum. OPERA: ONLARDA VE BİZDE Hıncal Uluç, AKM binası konusunda kültür bakanının sessizliğini yazınca hatırladım: Mannheim'ın koca ana meydanını çeviren tüm eski binalar, tiyatro veya opera binalarıydı. Zaten tüm Almanya'da, giderek tüm Avrupa'da savaştan sonra onarılan ilk binaların opera binaları olduğu, okul kitaplarına dek girmiş bir genel kültür bilgisi değil midir? Oysa Türkiye, bırakınız savaştan çıkmayı, ekonomik açıdan çok güçlü bir ülke. Deprem için tüm dünyadan gelen yardımları bile en azından hemen kabul etmedi, kendi gücüne inandı. Ve bunu da kanıtladı. İstanbul ise, sayfa sayfa ilanlarının da yansıtttığı gibi, devasa bir şantiye. Peki nasıl oluyor da bu görkemli inşaat humması içinde sıra AKM'ye gelmiyor? Her yanı yıkık Berlin'de önce operanın onarılması, Alman uygarlığının bir simgesi olarak tarihe geçti. Peki, her yanı inşaat dolu İstanbul'un operasız bırakılması neyi simgeleyecek, tarihe nasıl geçecek dersiniz? Ya da neredeyse bitmiş olan, rahmetli Nejat Ezcacıbaşı'nın onca emek ve para harcadığı, vasiyeti olan Ayazağa Kültür Merkezi'nin kabası bitmiş olan inşaatını, armudun sapı, üzümün çöpü bahanelerle yıktıktan sonra olduğu gibi bırakmak, kültür politikasının hangi maddesiyle açıklanabiliyor? Biri çıksa da bizlere anlatsa... HARİKA BİR KONSER: ELVIS COSTELLO Daha önce de gelmiş. Ama ben kaçırmıştım. Bu kez dinlemek istedim. Ve TİM'in güzel salonundaki kalabalığa karıştım. Elvis Costello 1954 doğumluydu. İngiliz şarkıcısı, 1970 sonlarından itibaren müzik sahnesinde yer almış, popun hemen her alanına eğilmişti. Bir yandan 'British rock'ın büyük hareketi içindeydi, bir yandan da kendi besteleri ve şarkı sözleriyle tam bir ozan-şarkıcıydı. Aynı zamanda cazı ve rhythm and blues'u da seviyor, gitarda çok iddialı duruyor, 'cover' yapmaktan da çekinmiyordu: En ünlü şarkılarından She, Aznavour'un Tous Les Visages de l'Amour/Aşkın Tüm Yüzleri parçasının cover'ı değil miydi? Ve geçen akşam bizleri mutlu etti, sanki havalara uçurdu. Kızım Ece Dorsay'la aynı keyfi almamızı, iyi müziğin kuşakları birleştiren büyüsü kadar, Costello'nun sanatına da borçluyuz sanırım. Ve karşımızdaki hafiften Şarlo'yu hatırlatan, pembe fötr şapkasını başından çıkarmayan küçük adam, tam bir enerji küpü çıktı. Üç gitar ve bir klavye arasında gidip gelen, sesi son derece kıvrak ve kavrayıcı, hâlâ en tiz notalara çıkabilen sanatçı, zaman zaman All or Nothing At All gibi caz standartları söylese de asıl özgün parçalarında bizi yürekten vurdu. Hele eşi benzeri olmayan büyük aşk çığlığı: I Want You. Ve elbette She'den Alison'a, Red Shoes'tan Chelsea'ya kendi klasikleri. Teşekkürler Elvis, teşekkürler TİM. İYİ BAYRAMLAR OLSUN Şu zor günlerde bayram, yaralı ruhlarımıza ilaç gibi gelecek sanıyorum. Okurlarıma ve de tüm yurttaşlarımıza iyi bir bayram tatili diliyorum.",male
281,"SEZON sonu gelmesine, deplasmanda ve iddiasız olmasına rağmen mücadele anlamında Galatasaray'ı beğendim. Arda farkını dünkü maçta ortaya koydu. Farkı Arda yarattı. Arda çok önemli bir oyuncu. Arda, İzmir'de çiçeklerle karşılaşmıştı, taraftar dün de maçta tam destek verdi. Arda'nın Galatasaraylılığını ispat etmesine gerek yoktur. O iyi bir Galatasaraylıdır ve uzun yıllar bu kulübe hizmet edebilir. 'Arda gitsin' söylemleri artık sona ermelidir. Arda'nın doğal olarak bir kırgınlığı vardır ama bu giderilebilir. Uzun zamandır maç kazanamayan Galatasaray, Arda'nın 2 gol attığı maçı galip bitirdi. Bu düşündürücü bir durum. Arda ile takımın geri kalanı arasındaki kalitesini gösteriyor. Arda ve Servet'i al, diğer bölgelerde kimi oynatırsan oynat, fark etmiyor. Mesela Culio iyi oyuncu ama sırıtmıyor. Arda'nın dışında takımda yıldız oyuncu göremiyoruz. Takımdaki bütün oyuncular birbirine eşit. Mesela Baros... Çok ciddi bir silah ama oynarsa. Öncelikle Baros'un kafasının değişmesi gerekiyor. Ben bir futbol adamı olarak Baros'a güvenmiyorum. Bir forvet oyuncusu 20 küsur kart görmez. Savunma oyuncuları bu kadar görmüyor. Bülent Ünder'in artık son haftalarda genç oyuncuları oynatması gerekiyor. Artık bu zamana kadar görev yapan futbolcuları tanıyoruz. Bu zamana kadar forma giyenler beklemelidir. Bunun için Ünder'in genç oyunculara şans vermesi gerekiyor. Son 5 haftada genç futbolcuların oynaması alternatif bir kadro meydana getirir. Devre arasında zaten büyük bir hata yapılarak çok para harcandı. Yine aynı hata yapılmamalı ve gelecek sezonun takımı için genç futbolcular kullanılmalı. Belki birkaç tanesi patlama yapabilir. Bülent Ünder'in asıl görevi budur. Birkaç oyuncu kazanması gerekiyor. Yoksa Galatasaray'ın ligi nerede bitirdiğinin artık hiçbir önemi yok. Galatasaray'da bir kaleci problemi var. Bunu herkes görüyor. Şimdiden bir kaleci için çalışma yapılmalı. Galatasaray öncelikle iyi bir kaleci alacak. Takımın yediği gollere baktığımızda bu tabloyu net olarak görebiliyoruz. Galatasaray'ın yerli oyuncu oyuncu kalitesini artırması lazım. Fenerbahçe ve Trabzon'a baktığımızda kalite farkını görüyoruz. Yabancılardan da sadece Culio ve Pino kalmalıdır. Cana da ilk 18'e girebilir. Galatasaray'da kuralların sıkı uygulanması lazım. Galatasaray'ın kongre tarihi de bana göre geç. Daha erken yapılmalıydı. Çünkü mayıs ayının sonunda maçlar bitiyor. Yeni yönetim bir önce göreve başlamalı ve gelecek sezon için planlama yapmalıydı.",male
282,"Bahane Bahanelerden korkarım ben. Bahanecileri soru işaretleri ile karşılarım. Birileri bahanelerle mi çıkıyor karşıma durur düşünürüm. Hem ne maharetlidir şu insan bahane bulmakta, bahaneler sıralamakta. Bir inciyi ipe dizer gibi yapar onu. Hayalin, aklın, sözün, kelimelerin hasılı vesvese ve gerçek dışılığın kanunlarıyla çevrilmiştir bahane. Bahaneciler, gerçeği görmek, gerçeği yaşamak için değil aksine gerçeğin dışına çıkmak ondan kaçmak için sarılırlar bahaneye. Bazen bahaneler hemen yanı başındadır onların. Vaktiyle dostluğun verdiği sonsuz güvenle söylenmiş ileri birkaç söz, bazen farkında olunmadan yapılmış masum hatalar bazen de tedbirsizliğin, bilememenin, düşünememenin sonucunda söylenmiş sözler. Hemen devreye girer bahanecinin aklı. Duyguları. Dili. Hayali. Bakışlardan, mimiklerden, el kol hareketlerinden, vücut dilinin istem dışı gelişen her halinden sadece şüphelenmeye değil yararlanmaya da başlarlar. İş yapmak istemeyen memurun sebepsiz bahaneler üretmesi, oynamaya gönüllü olmayan gelinin yenim dar demesi, gönülsüzün ne evet ne de hayır demeyi sert bir çakıl taşı gibi dilinin altında saklaması gibi bahaneci tozu tartmaya, güneşi katlayıp çantasına sığdırmaya, günün ipeğini görünmez bir bıçakla tit tif parçalayıp boşluğa atmaya kalkışır. Bahaneci, bahanecilik ne kötülükle ilgilidir ne tembellikle ne de haklılıkla. Bahanecinin en büyük sorunu cesaretsizliktir. Korkaktır bahaneci. Korkunun yavrusudur, kömür fırtınasının sütüdür bahane. Dostluklarda, ah bir incelmiş zebercet cam zarı gibi üstünde bütün özenle yürünmesi gereken dostluklarda patlaması yok mu bu bahanenin. Dostluk bahaneleri giderme sanatı değil mi ki bahaneci, kendisince çoktan bir karar vermiş, çoktan tek taraflı bir hükme varmış, kalbinin bütün kapılarını acımasızca, merhametsizce, bencilce, hak hukuk gözetmeksizin kapatmıştır da, nicedir bakışlarından, dil sürçmelerinden, vakitsiz kalkıp gitmelerden, anlamlı suskunluklardan, kırık dökük arkadan konuşmalardan, süt kesiği mesaj göndermelerinden sonra, korkusunun, cesaretsizliğinin, baş başa verip sözlerin kılıcıyla ve kalbin şaşmaz terazisinde yeniden tartılmanın onurundan kaçmaktadır. Kaçsın, kaçacaktır, bir gün belki arkasına bakma cesaretini gösterecektir de kendi boş ayak sesinden başka bir şey bulamayacaktır. Pişmanlığın mendili bile örtemeyecektir onun yüzünü ya neyse... Neyse. Diyeceğim hakiki dost hakiki dostuna bahane üretmez. Çatlayan duvarı bahane çapaklarıyla kapatmaya çalışmaz. İlk zorlu anda sözünü derleyip toplayıp gitmez. İnsanı bahanesinde arayalım, insan çoklukla bahanesinde saklıdır derim ben. Yaşlı genç, çocuk kadın fark etmez, eğitimli eğitimsiz hatta sanatçı yazar fark etmez, dahası işçi işsiz, iyi kötü yine fark etmez bahaneler bulur insan. Taşların altında, kelimeler ambarında, diz ağrılarında, komplekslerinde, geçmiş rüyalarında, kitap aralıklarında, sokak köşelerinde, kalp çarpıntılarında, verilmiş ve tutulmamış sözlerde her ama her yerde bahaneler saklıdır. Bazen uykuda. Bazen tetikte. Bazen uzakta. Bazen yakında. Sınavdan korkan ve dersini çalışmayan öğrencinin karın ağrısını bahane göstermesi gibi, yola çıkmak istemeyen kanatsızlığından, karnı tok olan rejim yaptığından, söyleyecek sözü olmayan da susma hakkını kullandığından dem vuracaktır. Okuduğu kitabı beğenen ama sırf kıskançlığından dolayı daha bakamadım diyenle tuttuğu takım kötü oyun sebebiyle yenilince hakemi suçlayan da birdir bahanenin kör çizgisinde durmakta. O yüzden bahane bir fikir değildir. O yüzdendir ki bahane anlaşılabilir ama yüceliğin yıldız katında oturmaz, oturamaz. Her yaşın her devrin bahaneleri olacaktır ama insan yetişkinliğinin, gönül olgunluğunun bahaneleri bambaşkadır. Daha doğrusu bahaneye bakışı ve bahaneleri karşılaması bambaşkadır. O artık mesafeleri metreyle ölçmez. O artık sözlerin yangınında derece kullanmaz. O bakışların okları için kalkana da ihtiyaç duymaz. Ağzının bir kenarında saklı bir tebessüm, gönlünün bir köşesinde onarıcı ve ısıtıcı bir güneş de saklar. Sonbaharın kapısı nasıl rüzgara, deli yağmura, güneşin açıp kapanmasına, çılgın sislere, deli kararmalara açıksa biraz da sonbaharın mizacını kuşanmaktır yetişkinlik olgunluk. Dostun da devlet memurunun da öğrencinin de sokaktaki çiçekçinin de bahanesi başka kanunlar altında karşılanacaktır. Bahaneci sadece kendisini kandırdığının bahanecinin sadece kendisini ikna ettiğinin farkındadır gerçek dost. Onu, onun bunca bahanesine rağmen bir köşede saklı tutacak, onun bu bencil korkaklığına, kol kola girip kalp ve hayat onarmaya yanaşmayan mızıkçılığına, güngörmüş, yağmurunu bırakmış bulut sisleri gibi sessizce dokunup geçecektir. Zaten hayat dediğin şu dünyaya tıpkı sisler gibi sessizce dokunup geçmekten başka nedir. Hangi taş anıtı, hangi yüksek dağ doruğu, hangi gece fırtınası, hangi kapkara ve en kötü söz iyiliğin mermerinin altında kalmamıştır ki. Bilmek, bahanecinin perdesinin sallanan perdesinin altından gözüken ayakkabısından tanımak yaşıyor olmanın cilveleriyle önümüzde durmaktadır ya, bu da şey değil.",male
283,"Manisaspor, bu ligin en çok gol 4. takımı. Çok gol atmışlar, çok gol yemişler. Beşiktaş karşısında Manisa maç boyunca bir ön direk pozisyonunda Manucho dışında sıfır pozisyon ile oynadı. İlk yarının tamamı çok kötü. Beşiktaş 2. yarıda özellikle kenarlara gitti, pozisyon buldu. Guti'nin kondisyonu yok, Simao etkisiz. Quaresma girdikten sonra tamamen kendine oynadı. Çok erken şut attı. Arkadaşlarına hiç pas vermedi. * * * İbrahim Toraman ve Ferrari sıfır hata ile maçı bitirdi. Temiz oynadılar. Manisa'yı Beşiktaş'tan puan almasına rağmen bu kadar kötü seyretmedim. Beşiktaş'ın arkasına sarkmak için çabuk oyuncular lazım. * * * Bu maçın teknik analizi olmaz. Çünkü başka şeyler ön plana çıktı. Maçı kazanmaya daha yakın olan ikinci yarıdaki oyunuyla Beşiktaş'tı. Kaliteli bir oyun olmadı. Quaresma'nın kaprisi, her yerden vurması dikkat çekti. Oyuncu ile teknik adam arasında sorun var. Schuster, Ernst'ten intikam aldı. Adama küfür daha iyi. Bitime 40 saniye kala Ernst gibi bir oyuncu sahaya sürülür mü? Ki Ernst iki yıldır bu takımın yükünü çekiyor. Schuster dalga geçti. Muhtemelen Ernst ile arasında sorun vardı ve intikamını böyle aldı. Oyuncu ile sorunun varsa oynatmazsın, kadroya almazsın, ceza verirsin olur biter. * * * Quaresma yıldız olabilir. Çalışmıyorsa oynatma. Her yerden kaleye vurmasını anlamam. Necip diye bir oyuncun var. İki hafta önce Antalya'da Trabzon maçında oynatmak için kart görmesini sağlıyorsun. Manisa'da oynatmıyorsun bile. Schuster eleştirilerden bunalmış. Oyunculara bağlı takım olursa her takım kaybeder. Oyuncular kulübü çiftlik gibi görüyor. Yıldırım Demirören ve ekibinin çok dikkatli olması gerek. Bitime 10 hafta var. Oyunculara işkence geliyor. Bir tek kupa kaldı. 'Oh lig bitiyor' diye düşünüyorlar. Böyle bir hakları yok. Büyük takımlar ligden koptuğunda bunlar yaşanır. * * * Doğukan 19 yaşında, da değil. Küçük de sayılmaz. Antrenörün onu oynatması önümüzdeki yıllar için önemlidir. Yıldırım Demirören ve yönetiminin mutlaka hamle yapması lazım. Antrenör-oyuncu iletişimini mutlaka gözden geçirmeliler. İyi bir takım kurdular, bu takımı toparlamalılar. Beşiktaşlı oyunculara ""İki hafta sonra kiminle oynuyorsunuz?"" diye sorun yüzde 50'si bilemez. Hepsi ligi kafasında bitirmiş. Sadece kupa maçını düşünüyorlar. Ciddi paralar harcayıp takım kurdu. Taraftar yenilgilere rağmen yönetime, takıma tek kelime etmedi. * * * Diyelim Schuster iyi hoca değil. Ama oyuncular neden mücadele etmiyor? Koşun, mücadele edin. Yürüyecek hali yok oyuncuların. Beşiktaş şampiyon olmasa, kupayı almasa bir şey olmaz. Ancak bu görüntü gelecek adına karamsar bir tablo çiziyor. Simao'nun şu halinden Quaresma'nın ölüsü daha iyidir. Aynı F.Bahçe'nin yaptığı gibi. Eskişehir deplasmanına Beşiktaş maç günü gitmez. Belki bu durum futbolcuların gücünü etkilemez ama konsantrasyonu etkiler.",male
284,"İncirleri beklerken İstanbul'da meyvelerdir asıl rekabet eden. Roma devrinden bir arena izi, Osmanlı Şenlikname'lerinden bir gelenek yansıması saklı mıdır bu yarışta kimse bilemez. Sadece ekonomik ve sosyal hayat değil, ağaçlar ve meyveler de yarışırlar mevsimler boyunca içten içe. Bir farkla ki onlar birbirlerini yok etmezler. İnsanlar gibi şiddete başvurmazlar, kötü söz söylemezler. Almaya değil, vermeye hazırlanırlar. Bugünün hayat akışı onlara gaddar davranıp saf dışı etmeye çalışsa da bakmayın. Şehrin ebedi yerlisidir meyve ağaçları. Eski devirlerin vakıf insanları gibi sessizce çalışırlar. Botanikçilere bakılırsa, şehrin bitki örtüsü dünyanın nice şehrine fark atmaktadır. Endemik türler açısından da göğüs kabartacak çeşitlilik vardır. Biraz yağmur yağdığında, biraz olsun toprak ve yeşil alanlar yağmadan kurtulduğunda bir tay gibi canlandığını ben de yakından gördüm bu şehrin. O zaman, eski günlerini aratmayacak bir ter ü tazelik içinde her bir köşesinden kucaklar sizi ağaçlar. Bazen çapkın bir katır tırnağı kokusu, bazen dostluk demi bir ıhlamur çiçeği, bazen erguvan cazı ve bazen samanyollarının yere inişini hatırlatan kestanesi çiçekleri. Yorgun çitlembikleri, mağrur çınarları, arsız akasyaları ve dahası yalnız, yapayalnız servileri sayacak değilim. Hele hele, duvarları saran sarmaşıklara, hanımellerine, yüksek meşelere şuraya buraya saklanmış taflan ve defnelere, fıstık çamlarına hiç sözüm yok. Her biri gizli meyveleri bile saklasalar benim asıl konuşmak istediğim, bildiğimiz meyvelerdir. İlk yaz, ilkin dutla yapar bestesini. O narin olduğu kadar bir türlü tarif edilemeyen uçuk tat bir kere ulaştı mı damağın yayına, ballı ve dolgun beyazlık sanki zaman kuşlarının gagalarıyla dallara serpiştirilmiş inciler gibi beklerler uzanacak elleri. Öylesine iğreti ve öylesine nazlı dururlar ki dallarda, birbiri arkasına olgunlaşan meyveler şu dünya dedikleri saltanatın da gelip geçiciliğini fısıldarlar. Her şey tüylü hamlıktan feda edilmiş bir sonsuzluğa düşer adeta. Ben durur uzun uzun seyrederim iri ve incili taneleri. Sonra da uzanabileceğim en uzak daldan en dolgun ve ballı olanlarını bir bir toplarım. Eğer mahallede görmüş geçirmiş birkaç kişi yoksa, dutlar bir kez daha yalnızlığa terk edilecek, adeta şehrin kendisine takındığı pervasızlıktan bitap, birer göz kanaması halinde yollara serilecektir. Her bir olgun dut tanesi düştüğü yerde gelip geçişin bir son mürekkep lekesi gibi kuruyacak, sonra da şiddetli bir yağmur marifetiyle şehrin kanına karışıp gidecektir. Oysa dallarına geçmiş zamanlarda olduğu gibi salıncaklar kurulan, dibine serilen örtülere neşeli savruluşlarla dökülen şu dutlar böyle yalnız kalmasaydı ne olurdu. Bu yalnızlık bir anlam bulsun diye belki geçmişte Dut Vakfı'nı kurmuştu atalarımız. İstanbul'un dutları özenle korunur, sonra toplanır, pazarda satıldıktan sonra da ihtiyaç sahiplerine dağıtılırmış. Varlığının en saf haliyle girdiği bu yarışta hangi dut ağacı öne geçmek ve böylesi bir amaca hizmet etmek istemez ki? O kömür karası tatlı ve ekşi karadutlar! Nar ağaçlarının, fıstık çamlarının, hurmaların arasından birkaç haftalık saltanatlarının bütün görkemini sergilemek isteyen dutlar. Sonra erikler gelecektir. Yarışa onlar da katılacaklar. İstanbul'un erikleri dışarıdan gelen eriklerle yarışacak evsafta değildirler. Onlar kendilerini asıl yeşil çağları sona erip olgunlaştıkça gösterirler. Sarıdan koyu sarıya, yeşilden koyu yeşile, kırmızıdan morun tonlarına kadar onca erik, tıpkı dutlar gibi dal uçlarına varan iğretilikleriyle selamlarlar gelip geçenleri. Sonra da bir bir dökülürler, kanaya kanaya. Eski bahçeleri anarlar mı bilinmez ancak dibine dökülmüş olgun eriklerin bıraktığı lekelerde şehrin ruhu da saklıdır. Bu kadarla değil elbette, erikleri vişneler izleyecektir. Ah vişneler. Ekşilikleri bitmeyen bir şarkı gibi durmadan çalacaktır. Ağustosun ortalarına kadar tıpkı önceki meyveler gibi kuşların yurdu olacak, belki sonradan olgunlaşıp sarkacak üzüm salkımlarını selamlayarak sessizce aradan çekilecektir. Fakat asıl rekabet biraz sonra, biraz daha sonra başlayacaktır. O bambaşka bir öyküdür. Ve öykünün adı incirdir. İstanbul'daki meyve rekabetinin incire doğru aktığını söylemek abartı sayılmasın. İncirsiz bu rekabetin hiçbir meşruiyeti yoktur. İncir, inadına saklar kendisini. Baharda bütün dallar neredeyse patlama yarışına girdikleri halde, ürkek ve çekinik kalır. Sonradan gelecek geniş, kalın ve uzun ömürlü yaprakları, hiç acelesi olmayan bir eski zaman bilgesi tavrını taşır. Kışın iyice aradan çekilen, şu geçen yaz sokağı dolduran incirin gövdesi bu muymuş diyerek hafiften küçümsenen atletik vücut donanacak ve göğsündeki bütün sütü dağıtacaktır etrafa. Bilenler, gök meyveleri reçel için toplarlar. Cam içindeki yeşil turkuaz her zaman iştah kabartır. Ta ki, meyveler olgunlaşıp, kristal sarısı yeşillik olgunlaşana değin. Sonra bitmez İstanbul'un inciri. Tahtına kurulur, Kavaklara, Ortaköy yamaçlarına, Erenköy içlerine, Kadıköy'ün eski bahçelerine, Çamlıca eteklerine, Eyüp sırtlarına, aklınıza gelen her yerde vardır. Değil mi ki bu şehirde en son yapraklarını da döker. Bunca meyveden sonra direnmek onun hakkıdır.... İnsandan kadim bir anı, kadim bir yara... İncir.",male
285,"Dindar gençlik nedir Sayın Başbakan? Can Ataklı catakli@gazetevatan.com Sayın Başbakan; partinizin toplantısında dün yaptığınız konuşmayı hayretle izledim. CHP’li bazı milletvekillerinin katsayı konusunda Danıştay’a başvurmalarını şiddetle eleştirdiniz. Uzun yıllardır bu konudaki düşünce ve tavırlarınızı biliyoruz. Bunda hiç sorun yok. Elbette yanlış da olsa sadece imam hatipleri öne çıkararak katsayı konusunda hassas olmanız normal geliyor bana. Mezun olduğunuz okulu savunma ihtiyacı duyabilirsiniz. Ancak belki hep zihninizde olan ama çok açıkça söyleyemediğiniz bir görüşü dile getirdiniz. “Dindar bir gençlik yetiştirmek” istediğinizi söylediniz. Bu sizin şahsi görüşünüz olabilir. Ama yönettiğiniz devletin böyle bir görevi yoktur ve olamaz da. Devletin görevi inançlara saygılı ve eşit davranmaktır. Devlet herkesin dinini layıkıyla öğrenmesi için özgür bir ortam sağlamakla görevlidir. Sayın Başbakan, siz de mutlaka biliyorsunuz ki, imam hatip liseleri birer din okulu değildir. Müslüman halka din hizmeti vermek üzere uzman yetiştiren meslek okullarıdır. Bu nedenle imam hatip mezunları dini bilgi açısından elbette diğer okullardan mezun olanlardan üstündürler ama bu onların daha dindar ya da daha iyi Müslüman olmalarını sağlamaz. Oysa sayın Başbakan siz daha da ileri giderek katsayı konusunda hassas olanları “ateist bir gençlik” yaratmayı istemekle suçladınız. Bu çok vahim bir konuşmadır. Toplumda yanlış anlaşılabileceği gibi kin ve nefret duyguları da oluşturabilir. Çünkü sizin sözlerinizin tercümesi şudur: İmam hatiplerden yetişen nesil dindar olur. Muhafazakâr olur. Bunun dışındaki eğitime tabi olanlar ateist yani bir anlamda dinsiz olarak yetişir. Bir imam hatip mezunu duygusallığı taşımanıza rağmen kastınız bu olmasa bile kamuoyunun bir kesiminde böyle algılanacağını bilmemeniz mümkün değil. Unutmayın ki Türkiye’de milyonlarca kişi belki imam hatip liselerinin önünden bile geçmemiştir ama en onlar kadar dinlerine bağlı ve inançlıdır. Ne sizin ne de başkasının; ne dindar bir gençlik yetiştirme ne de inançların düzeyini ölçme hakkı vardır. ***** Kar keyfi kar eziyeti İstanbul çok uzun yıllardan beri böyle bir karla karşılaşmamıştı. Galiba 1987 kışında benzer bir durum yaşamıştık. O kadar yoğun karı bir de bu yıl gördük. Karlı havayı çok severim. Ama başka işim olmayacak. Dışarı çıkmak zorunluluktan değil keyiften olacak. İşte onun mutluluğu başka. Ama bu dediğim İstanbul’da olmuyor. Kar İstanbul için bir çile. Kimi okurlar bazen kızarlar. “Anadolu’da ne koşullar yaşanırken İstanbul’a biraz kar yağınca ortalığı birbirine katıyorsunuz” derler. Mantıken doğru gibi ama öyle değil. Anadolu’nun birçok yeri kar koşullarına alışık. İnsanlar çok aksi koşullar olmadıkça hayatın gereklerine uyuyorlar. Oysa İstanbul kara alışık değil. Bunun da ötesinde, kar 15 milyonluk kentte her şeyi durduruyor. Önceki gece Kanaltürk’teki programımız saat 02.00’de bitti. Bir çıktık ki yoğun tipi var. Mecidiyeköy meydanında bile asfalt görünmüyor, her yer bembeyaz. Kayak pistini andıran E-5’ten zar zor eve vardım. Sabah evin önü yıllardır görmediğim kalınlıkta bir kar örtüsüyle kaplı. Araba hiç görünmüyor neredeyse. Mecburen evde çalışılacak. Ama işe bakın ki internet yok. Her şey normal gözüküyor ama bağlantı yok. Soruyorum, İstanbul’un birçok yerinde durum böyleymiş. Yazıları yazıyorum ama internet açılacak ve ben yazımı gazeteye geçebilecek miyim bilmiyorum. Eğer şu anda yazımı okuyorsanız talih bana gülmüş demektir. Ama ne olursa olsun mahsur kaldığım evin penceresinden İstanbul çok güzel görünüyor. ***** Berlin Kaplanı Hazır kar yağıyor, hayat zorlaştı, pek çok kişi işine bile gidemiyor. Size bir tavsiyem var. Trafiğe çıkmak belki zor ama artık kadar çok alışveriş merkezi var ki, herkesin evine yürüme mesafesinde birini bulmak mümkün. Sinemaya gidin. Eğer görmediyseniz Berlin Kaplanı’na gidin. Hem çok komik ve eğlenceli hem de çok yumuşak, duygusal bir film. Ata Demirer Eyvah Eyvah ikilisinde de aynı duygusallığı yakalamıştı. İyi ama saf bir karakter, abartmadan sergilenen sıradan ama sahici bir yaşam. Berlin Kaplanı da böyle bir film. Hele Ata Demirer’in Almanya’da büyümüş, asıl dili Almanca olan, Türkçeyi kırık konuşan tiplemesi gerçekten görülmeye değer. Hatta sırf bu konuşma için bile izlenebilir. ***** Arayış İki adam alışveriş merkezinde çarpışmış. Biri “Hey ne oluyor?” derken diğeri “Yahu kardeşim, kusura bakma karımı kaybettim ondan telaşlıyım” demiş. Öteki “işe bak ben de karımı kaybettim” demiş sonra da “Beraber arayalım bari, karın nasıl biri?” diye sormuş. “Karım” demiş “1.75 boyunda. Sütun gibi bacaklı. Beline kadar uzun saçlı, yemyeşil gözlü. Dar bir kırmızı mini etek giyiyor, üstünde dekolte bir bluz var” dedikten sonra sormuş “Senin karını tarif etsene.” Diğeri şöyle bir bakmış “Boş ver şimdi benimkini, gel seninkini arayalım” demiş. ***** Kaçak elektrik kullanana verilen hapis cezası kalkarken, abonelerden alınan kayıp kaçak bedeli aynen duruyormuş. Her zaman olduğu gibi, namuslu vatandaş sadece faturayı değil, “kurallara uymanın bedeli”ni de ödüyor! (Gani Yıldız) ***** Fransa’yı seviyor muyuz? Fransa once Türklerin Ermenilere soykırım yaptığını kabul etti etti. Nerede? Kendi parlamentosunda. Çok kızdık, öfkelendik. Aradan 10 yıl geçti, önce Temsilciler Meclisi sonra da Senato soykırım yoktur demeye hapis ve para cezası getirdi. Köpürdük haklı olarak. Fransa’dan ve Fransızlardan nefret etmeye başladık. Fransız mallarını boykot etmeyi, Fransız şirketlerini kovmayı, Fransızlara hiç iş vermemeyi ve hatta Fransızları Türkiye’ye hiç sokmamayı bile düşünenler çıktı.. Sonra bir baktık 77 senatör çıkan yasayı Anayasa Mahkemesi’ne götürüyor. Hava birden değişti. “Fransa yakışanı yaptı” diyoruz şimdi. Bakalım bu hava ne kadar sürecek? Eğer Anayasa Mahkemesi yasayı iptal ederse çok sevineceğiz ve Fransızları baş tacı edeceğiz. Ama ya aksi olursa? İşte zaman yandı gülüm keten helva. Artık Fransa diye bir ülke kalmaz zihnimizde. Bilgeler ne güzel söylemiş: Ülkeler arasında ebedi dostluklar da düşmanlıklar da olmaz. Karşılıklı çıkarlar önemlidir. Bu gerçeği bilip ona göre davranmayı bir öğrensek ne kadar rahat edeceğiz değil mi?",male
286,"Çılgın proje! 2023, 1923'ten ne yakın ne de uzak. Mademki yağmura bir bulut kümesi seçeceğiz haydi olsun. Önemli olan yağmur olduğuna göre, düşecek bir toprak parçası elbette bulunur. Şu işe bakın, 1923'ün belki aklından hiç geçmeyen şey, 2023'ün kafasını fena halde meşgul ediyor. Daha da edecek. 1923, 1823'e karşı olduğu halde, 2023, hem 1823 hem de 1923'ü birlikte kucaklamak istiyor. Öyle mi? Eğer, öyleyse, işte benden de bir 2023 projesi. Çılgın mı çılgın bir proje. Yüzyılın projesi demiyorum. Onu zamanla sınırlamak gibi bir niyetim hiç yok. Bir hayal belki. Ancak hayal olmadan bir proje nedir değil mi? Hayal, projenin içinde sakladığı demiri, tekniği, matematiği, hesabı kitabı biraz yumuşatıp insana doğru çekmez mi? Tüneli, köprüyü, limanı, havaalanını insana doğru yaklaştırmaz mı? Zamanın kıyısını tırtıklamayan rüzgâr ne ki... Bir projeden söz ediyorum, bir hayalden. Hakkari'nin, Çorum'un, Sivas ve Kırklareli'nin, Çanakkale ve Artvin'in, Tokat, Samsun, ve Kütahya'nın, Türkiye'nin bütün illerinin, illeri süsleyen ilçelerin her birinin, köylerin, mezraların, insanın yaşadığı her bir yerin kaderine seslenen bir proje, bir hayal... Dönüp, keşke 1923'te kurulsaydı bu hayal de diyecek değilim. Buradan, bu andan ileri bakıp vaktin kısaldığını da söyleyemem. Zaman izafidir. Niyet ve gayretler hasbi. Bir adım attığınızda yolunuz bir adım değil, bin adım kısalır. Yeter ki adım atılsın, yeter ki ilk taş duvara konsun. Güneş ilkin doğudan doğar ama, doğuya doğru değil batıya doğru doğar. Işığın istikametidir bizim için önemli olan. Biz günün kararmasından bahsetmiyoruz ki, biz ışığın vuracağı yamaçlardan söz açıyoruz. Vadilerden. Bir sayfa çevriliyor şimdi gelecekte. Bir el bir sayfa çeviriyor. Sonra sayfa büyüyor, büyüyor da bir ülke büyüklüğündeki bir kitabın ilk sayfası oluyor. Benim projem böylesi bir ideale dayanıyor. Bir ülkeyi, bir kitap gibi düşünme fikrine yaslanıyor. Eğer ülkemi, bir kitap, açılmış bir kitap olarak hayal ediyorsam, buna inanıyorsam sebepleri olmalı. O sebeplerin bana verdiği inançla koyulmalıyım yola. O inancın getireceği aydınlığın düşünü yaşamalıyım şimdiden. Şunca yıldır hallerine şahit olduğum insanların gözlerinde ışıyacak bakışları görmeliyim. Görüyorum bakışları. Hüznün gölgelediği bakışları daha bir görüyorum, daha bir içten görüyorum. Daha dün siyaset matematiğinin pençesinde ezilmiş, terk edilmiş insanları bir bir görüyorum. Bin gözümle görüyorum. Oradaki gizlenmiş sesleri, gömülmüş mırıltıları duyuyorum. Benim projem birdenbire doğmadı. Güncelin sürükleyip getirdiği bir şey de değil. Hep mi düşünürdüm, böyle mi düşünürdüm, kayboluşlarımda beni bulan şey miydi, bunun da bir önemi yok. Yeter ki düşünülsün, yeter ki benim zihnimden çıkıp zamanın kuluçkasına yatsın. Hem ben daha başka ne düşünebilirim daha başka ne çılgın projeler yapabilirim ki? Yeni şehirler kurmak, tüp geçitler açmak, ekonomik tasarılara girişmek benim ne haddime olabilir? Ben olsa olsa, eski dergilerde, kitaplarda, kayıtlarda yer alan projeleri keşfedebilirim. Ama olsun, hayal hayaldir proje de proje. Kuşa uçacak mesafe ve gökyüzü gerekli. Eriğe açacak mevsim, suya akacak yön. Hem proje denilen şey sadece hesap ve kitaptan ibaret olmamalı değil mi ya? Tren sadece gitmez ki insan da taşır. Kar sadece üşütmez, ateş gibi de yağar. Peki nasıl olacak benim projem? Nasıl yürüyecek? Yöntemi ne olacak? Bunları düşünmedim değil. Bir fikir, bir proje yöntemini dayatmamalı bence. Kendisine özgü, gerektiğinde açıklayabileceği, anlaşılır bir yöntemi olmalı. Ben bir yöntem önermiyorum bu bakımdan. Yöntemin tartışılarak bulunmasını istiyorum. Ana hedefi insan ve özgürlük olan bir proje bu. Demokratik bir mantık. Katılımcı bir mantık. İster misiniz diye elbette sorulmalı insanlara. Zorlayıcı olmamalı. Önerilen şeyin gerekliliğine topyekün inanmalı insanlar. Cumhuriyet'in yüzüncü yılında her eve bin kitaplık bir kütüphane kurmak benim çılgın projem. Bu kadar açık. Öyle bir inanç aşılanmalı ki topluma, her bir eve mutlaka girmeli kütüphane. Bunun heyecanını yaşıyorum. Bu hayalin ateşiyle yanıyorum. Girdiğim her evde bin kitaplık bir kütüphane karşılıyor beni. Selamlıyor. O bin kitaptan birisine uzanan bir çocuk eli düşlüyorum ülkemdeki evlerden birinde. O uzanan ellerin kuracağı yeni bir dünyayı görüyorum gelecekte... Olsun, yeter ki olsun. Hangi kitaplar olacak, nasıl olacak, kim karar verecek bunlar tartışılsın. Mademki, çılgınlıktan bahsediyoruz, işte benim de çılgınlığım. Bin kitaplık bir proje. Her eve. Mutlaka her eve... 2023'te...",male
287,"Bu pazar fıkralar kazaya uğramadı Can Ataklı catakli@gazetevatan.com Geçen hafta son anda benim hatam yüzünden fıkralar uçtu gitti. Tabii fıkra göremeyince çok kızan okurlar da oldu. Bu hafta tamam. İşte Yıldırım Tuna’dan gelen fıkralardan bir demet. Buyrun okuyun: Annenin gururu 2 anne birbirlerine çocuklarını methediyorlarmış. “Benim oğlum bir melek” demiş birincisi, “Çok çalışkandır, sigara içmez, 2 yıldır bir kadına elini bile sürmedi.” Diğeri “Ay ay ay benim oğlum daha melek” demiş, “Bırak dokunmayı tam 4 senedir gözleri bir kadın görmedi. Bir damla alkol koymadı ağzına.” İlk anne, “Oooo, oğlunuzla gurur duyuyor olmalısınız” demiş. “Tabii ki” demiş diğeri gözleri ışıldayarak, “Önümüzdeki ay koğuştaki arkadaşlarıyla bir parti düzenleyeceğiz. 4 yıllık hücre hapsi bitiyor bir tanemin.” Cüzdan Kadının biri saat kulesinin hemen önünde cüzdanını düşürmüş. Bunu gören Temel hemen koşmuş arkasından. Tam kadına yetişmiş ki, kadın bir belediye otobüsüne binmiş. Bizim Temel de arkasından aynı otobüse arka kapıdan atlamış. Yolcuları yara yara kadının yanına gelmiş, “Hanımefendi saat kulesinin önünde cüzdanınızı düşürdünüz” demiş. “Hiiii, çok teşekkür ederim” diye cevap vermiş kadın. Çantasını kontrol ettikten sonra da müthiş sevinerek, “Peki cüzdanım nerde?” Temel, “Söyledim ya” demiş sırıtarak, “Saat kulesinin önünde düşürmüştünüz.” Geyik Sarışın, bara girip barmenin hemen arkasındaki duvara süs olarak asılı olan geyik başını görüp, ona hayran hayran bakmaya başlayınca, “Ne o?” demiş barmen, “Daha evvel hiç geyik görmediniz mi?” Sarışın, “Bizim oralarda pek yok” diye cevap vermiş şaşkın bakışlarını sürdürerek, “İzin verirseniz arka odanıza geçip hayvanın gerisini de görebilir miyim?” Sevgili Hocam, arkadaşlarımızla her yıl toplanıyoruz. İçimizden biri eşinden ayrı yaşamaya başladığı için yeni kız arkadaşını aramıza getirdi. Diğer bütün eşler kızcağıza ve bu olayı gerçekleştirebilen arkadaşımıza sinir oldular, kin ve nefretle baktılar. Sebep ne olabilir sizce? Bak Çekirge, bir hapishane müdürü olduğunu düşün. Mahkûmlardan biri hapishanenden kaçıyor ve artık ona ulaşılamayacak bir yerden sana dil çıkartıp el salıyor. Diğer mahkûmlara da bu işin pekâlâ başarılabileceği mesajını verip kötü örnek oluyor. Sen olsan sinirlenmez misin? Kudurmaz mısın? Haydi yasaklayalım 19 Mayıs törenlerini yasakladık.. Programda şimdi ne var? 30 Ağustos Zafer Bayramı var.. ‘Soğuk’ desek değil.. Ne yapsak?.. ‘Sıcak’ deriz.. ‘Ülkemize gelen turistler askeri törenlerden rahatsız oluyor’ mazereti de fena değil.. Kurtuluş Savaşı gazilerinden de sanırım 3-4 tane kalmış olmalı.. Onlar ölmeden bir kaçını enseleyebilsek bari.. Haklısın.. Kalpaklarından bastırarak arabaya tıkmak hoş olmaz mı? Haberlerde güzel olur.. Ha ha ha ha.. Evet, yay gibi olur kalpaklarının tepesi.. Şehirlerin kurtuluş günleri var? Mmmm, haklısın.. Şehri kurtarmaya gelen ‘Milis Kuvvetleri’ gösterilerinde her şehirde rezil olsunlar, işgal kuvvetlerinden okkalı bir dayak yiyip popolarına bakıp süklüm püklüm şehri terk edip geri çekilsinler.. Harika fikir.. Zaten öyle olursa birkaç yıl sonra ‘Milis Kuvvetleri’ni oynayacak kimse kalmaz.. Şehir meydanlarındaki heykelleri de önce okul bahçelerine oradan da hoop dökümhanelere.. O biraz zor olabilir.. Bıyıksız Efe heykeli dikildi diye ayağa kalktı, “Bu Efe mi yoksa hamam oğlanı mı?” diye.. Tarihlerine düşkünler yani.. Tamam da baksana konu milli birlik ve beraberlik olunca üzerinde pek durmuyorlar gibime geliyor.. Konu kesin ‘bıyık’ olduğu için hassaslaşmışlardır.. O zaman önce mevcut bıyığı kalınlaştıralım, sonra ver elini dökümhane.. Hah hayytt! Soyguncu Kuyumcu, dükkânındaki tezgahının arkasında otururken kar maskeli bir adam kafası önde vitrinin camına atlayarak ‘şangırrr!’ diye indirmiş. Girmiş bileziklerin arasına. “N.. Ne oluyor?” diye ayağa fırlamış kuyumcu. “Önemli bir şey yok abi rahat ol” demiş kar maskeli soyguncu üzerindeki cam kırıklarını dikkatle temizlemeye çalışırken, “Sadece tuğlamı evde unutmuşum olay o!” ***** Okuyabilebiliyor musunuz? Aşağıdaki yazı ilk bakışta şifreli gibi görünüyor. Ama hemen gözünüzü ayırmayın. Birkaç saniye dikkatli bakın. Sonra göreceksiniz ki sanki normal bir yazıymış gibi okuyorsunuz. İnsan beyni böyle muhteşem işte. En güçlü şifre kırıcı: 8U M354J 21HN1M121N N3 K4D4R H4R1KUL4D3, 3TK1L3Y1C1 53YL3R Y4PT1Ğ1N1N K4N1T1D1R. 845L4NG1ÇT4 0KUM4K 20RDU, F4K4T 51MD1 8U 54T1R1 Z1HN1N12 K4F4 Y0RM4D4N 0T0M4T1K 0L4R4K 0KUY481L1Y0R D3Ğ1L M1? GURUR DUY4B1L1R51N1Z! S1RT1N121N S1V42L4NM451N1 H4K3D1Y0R5UNUZ! 83Ğ3ND1YS3N1Z V3 0KUY38İLDİY53NİZ 5İZ D3 PA4YL4ŞIN ***** Yeni gelen “out”lar “in”ler Geçen hafta birkaç tane “in” ve “out” paylaşmıştım sizlerle. Hafta içinde sizlerden pekçok “in ve out” geldi. Bunların çoğu son yılları kapsıyor. Bakalım beğenecek misiniz? Out: Arabistan’da deve kesmek. İn: Apronda deve kesmek. Out: Sınavda çalışarak yarışmak. İn: Şifre kapabilmek için yarışmak. Out: Askerlik yan gelip yatma yeri değildir. İn: Parasını veren yan gelir yatar ağa. Out: Türkçe’yi güzel konuşmak. İn: Türkçe’nin içine etme. Out: Oy önemlidir. İn: Doy yeter. Out: Şunu bir fulleyiver. İn: Bugün kaçıncı zam geldi pompacı kardeş? Out: Şuradaki mayo reklamına baaak! İn: Sakın sağına döneyim deme! Out: “Sehven” olmak. İn: Çatır çatır yapmak. ***** Gani Yıldız’dan Adalet Bakanı Sadullah Ergin, “Tutuklu vekiller köşk adayı olabilir” demiş. Çok normal. Cumhurun iradesini Meclis yerine cezaevinde görebiliyorsak başkanını da Çankaya yerine Silivri’de görebiliriz. *** Tüm zamanların doğalgaz tüketim rekoru, sıcaklığın mevsim normallerinin çok altında kalmasıyla ocak ayında kırılmış. Demek ki şubat ayı “çok sıcak” geçecek. Zira bir ay önce kullanılan gazın faturası ödenecek. *** Yeni yargı paketindeki değişiklikle artık tutuklamalarda somut gerekçe aranacakmış. Demek ki bugüne kadarki tutuklamalarda “Alo Masal Hattı” aranıyordu. *** Resmi bayram törenleri güncellenecekmiş. Keşke bu “güncelleme”de ekonomideki fiyat artışı misali, kutlamalardaki coşkunun artışına denk gelseydi. *** Yetkililer, “Kar yağdığında toplu taşımayı tercih edin” diyor. Ancak karda metrobüs duruyor, vatandaşlar onu iterek yürüyor. Durum “toplu taşıma”dan çok “kar top(u)lu dayanışma”ya benziyor. *** Yarım saat kar yağmış, İstanbullular köprüden yürüyerek geçmiş. Altmış yıl önce donan boğazdan yürüyerek geçen bir milletin torunlarına köprüyü çalışır halde tutmak yakışmazdı zaten. *** Van’daki depremde mağdur olduklarını belirten öğretmenler eylem yapmış. Milli Eğitim Bakanlığı, atanamayan öğretmenlere seslenerek, “İşte atamalarınızı bu yüzden ağırdan alıyoruz. Çünkü gittiğiniz şehirdeki depremde mağdur olmanızı istemiyoruz” derse şaşırmayalım.",male
288,"Trabzonspor'un Eskişehir'de iki puan bırakmasının nedeni bugüne kadar tek farklı galibiyetlerinin bir faturası oldu bu. Trabzonspor'un bugüne kadar bakın kazandığı maçlara hep son 20 dakikaya kadar risk almayan bir Trabzonspor vardı sahada. Trabzonspor'un bu kazanma taktiği Eskişehir'de sökmedi çünkü bordo-mavililer ezbere ve klasik taktik uyguladı. Karşılarında Bülent Uygun ezberbozan bir taktik uygulayarak maçı 0-0'a bağladı. Bülent Uygun, Trabzonspor'u çok iyi çözmüş. Oyun yapısını ve takım kurgusunu tamamen Trabzonspor'a göre kurmuş. Kutlamak lazım Bülent Uygun'u... İlk yarıda Trabzonspor kolay markaj altında kaldı. Eskişehirspor gibi top rakibe geçince kapanan takımlar karşısında arkadan hazırlık pası yaparak hücuma kalkmak çok daha doğru olurdu. İlk 45 dakikada Trabzonspor bunu uygulamadığı için pozisyon bulmada sıkıntı çekti. * * * Eskişehirspor savunma düşüncesinde doğru taktik uyguladı, önlem paketini iyi kurmuşlardı ama hücum düşüncelerindeki eksiklik hücum paketini iyi kuramadıklarını gösterdi. Jaja'nın direkten dönen topu alkışlandı. Fakat burada Eskişehirspor'un bu kadar mesafeden baraj yaptırmalarının yanlış olduğunu belirtmeliyim. Jaja gibi plase vuracağını bildiğin oyunculara dikkat edeceksin. Gerçi bu durum kaleciye göre de değişiyor. Türkiye'ye gelen Schumacher'i hatırlayın her yerden gol yerdi. Kale çizgisinden, penaltı noktasından, orta sahadan vs. İptal edilen golde hakem Bülent Yıldırım'ın kararı bence doğruydu. Egemen'in ortasında Mustafa rakibine faul yaparak topa vurdu. İptal kararı doğruydu. İkinci yarıda ben Şenol Güneş'ten oyuna bir müdahale bekledim ama olmadı. Şenol hoca hep aynı değişikliği yaptı. Alanzinho çıktı Yattara girdi! * * * Bülent Uygun ise çok akıllı bir taktik uyguladı. Trabzonspor'un en etkili iki oyuncusu olan Selçuk ve Colman ikilisini markaja aldı. Selçuk'a Doğa adım attırmadı. Selçuk etkisiz kalınca Trabzonspor'un öndeki oyuncuları top alamaz duruma geldi. Alanzinho ve Umut top alamayınca çok karışık, dağınık oynadılar. Top alamayınca da iyice karıştılar, şuursuzlaştılar. Son dakikadaki Umut'un vuruşunun çok anormal oluşu bu şuursuzluğu gösterdi. Trabzonspor işte bu yüzden hücumda tehlikeli pozisyon bulmakta zorlandı. Batuhan-Ümit değişikliği ile Eskişehirspor ikinci yarıda daha fazla pozisyonlar buldu. İlk yarıdaki cılız ataklar dışında savunma olarak çok iyiydiler... Trabzonspor teknik direktörü tedbir almalıydı diyoruz. Ne yapmalıydı? Direkt 4-4-2 oynatabilirdi takımı. Burak'ı santrfora alırsınız. Orta sahadan bek yaratırsın, beklerini hücuma çıkarırsın. Bordo-mavililer bunu yapamayınca çok önemli iki puanı Eskişehir'de bıraktı.",male
289,"Dişçi koltuğu Diş denilen mucizenin ben de farkındayım. Zaman zaman aynayı elime alıp uzun uzun bakarım dişlerime. Önden arkaya, yana, damağın dibine doğru, sıra sıra, Çin seddi gibi uzanan, dağlar gibi gururlu, inciler gibi parlayan, gülüşe aydınlık getiren, çeneye anlam veren, dahası hayat kaynağı dişler. Onlar olmadan çiğneyemeyiz hiçbir şeyi ve çiğnemek ilk akıl çağına geçişidir insanın. Dişle başlar çünkü insanın dünya macerası. Dişlemek yetişme çağının en kritik basamağıdır ve çoklukla zorlu başlar. Diş çıkarmaya başlayan bebek kamaşır durur. Çıkan her dişle birlikte adeta kendisini inşa eder insan, kurar, şekillendirir. Otuz iki dişi birden sıralandı mı ağızda ve bir kere mutlulukla saldı mı gülüşünü dünyaya, artık büyük ve aşılmaz geçit sıralı demektir ağızda. Dişin güzelliği aşk çağırır. Dişin güzelliği düşman çatlatır. Güzelliği ne kadar gönül okşarsa, kötülüğü de kadar belalıdır. Çürümesi. İnsanın dünya karşısında diş kemiğinden alt edilmesi. Bu yüzden olacak söylenebilecek en ileri sözlerden birisini söylemiş eskiler; 'Diş ağrısını düşmanım bile çekmesin'. Diş ağrısı dediğimiz, diş çürümesidir. Ne çürümez ki zaten şu yeryüzünde. Lakin dişin çürümesi, dişin çürümeye yüz tutması başka şeylere benzemez. Ne karın ağrısı, ne baş ağrısı, ne romatizma, ne bel fıtığı ne şu ne bu. Her bir araz türlü illetler ve dayanılmaz ağrılar ve acılarla gelir, fakat bu diş ağrısı, aman aman diş sancısı, vay vay diş sızlaması hiçbir şeye benzemez. Sızlamak, daha ötesi olamayacağı için yerleşmiştir dilimize. Diş sızlamaz da adeta evren sızlar. O sızlayışla insan gidebileceği, yuvarlanabileceği en kör karanlığa düşer. Ne el yordamı, ne çığlık, ne yardım talebi, ne avuntu sesi, ne sevgi öpücüğü ne dost tesellisi hiçbir şey kâr etmez. O bembeyaz, inci ışıltılı, hayata neşe saçan varlığın içinde bir koyu çan durmadan çalmaktadır, durmadan çalmaktadır. Kocaman kocaman kazanlarda katranlar kaynamakta, buzlar dağ silsileleri gibi yol almakta, çölün kumu ağzın boşluğuna yığıldıkça yığılmakta, bir nereye sığınacağını bilememe hali alıp başını gitmektedir. Bir sinek dışkısı koyuluğu ve yapışkanlığındaki kara nokta insanın beynini kanırtmaktadır. Çare yok. Hiç çaresi yok. Sığınabileceğiniz, sığınmanız gereken tek güvenli liman, bir dişçi koltuğudur. Ağzınızın içindeki karanlık fırtına sizi içinizden dışınıza ters yüz edip fırlatmadan, soğuma bir ceset gibi sizi hareketsiz bırakmadan, sabırla ve kurtulma umuduyla oturacaksınız, oraya, dişçi koltuğuna. Dişçiler, biraz da meslek refleksiyle önce gülümserler size ve dişlerini gösterirler. Bu bir güvenlik selamı, bir iş sunumudur aslında. Biraz sabırlı olursanız ve bana güvenirseniz sizin de dişleriniz böyle olacak mı demek isterler? Hım, derler sonra, açın bakalım şimdi ağzınızı, büyük büyük açın, evet evet, tekrar açın. Bir daha bakalım. Şu tarafa da bakalım. Ellerindeki mucizevi, ters ayna ve sivri uçlu aletle bakarlar. Şimdi de derler, bir röntgen çekelim, ağız röntgeninize bakalım. Dayarsınız çenenizi, beyninizin etrafında mı ağzınızın çevresinde mi casus uydusu gibi dolanıp fotoğrafınızı çeken alete. Bir vızıltı kayar da geçer. Bütün bilgi ve ustalığıyla sizi ikna etmeye çalışır doktor. Uzun uzun anlatır. Diş yapısından, diş eti çekmelerinden, diş taşlarından, dolgulardan, köprüden, tellerden söz açar. Siz istersiniz ki ne yapılacaksa, nereye dokunulacaksa ve hangi mucize gerçekleşecekse gerçekleşsin ve şu kara perde sıyrılsın. Ağzın içine ışık girsin. İğne. Uyuşurucu. Tak tak vurulacak, dağ delme, yol açma, tünel kazma aletleri gibi sesler çıkaran bir ağaçkakanın bir dakikada tıktıkladığı sayı kadar dişinize dokunan aletler. Fakat, iğne. Dilinizin, dudağınızın yarısını, damağınızı, boğazınızın bir bölümünü, diş sinirlerinizi uyutacak, sizi bu hamleye, bu inşaata, bu operasyona, bu kurtarma planına hazır edecektir. Tepenizden ağzınıza yöneltilen nokta ve güçlü ışık gözlerinizi kapatıp da her şeye teslim olmaktan başka bir yol bırakmaz size. Ve gömülürsünüz çaresizce... Her şey tamamdır tamam olmasına da şu ağzın bir kenarına sokulan kurutucu hava cihazı da olmasaydı. Durmadan uğuldayacaktır o. Diliniz, boğazınız, acınız, umudunuz, sesler, sesler bir olacaktır. İşte zaman başlarsınız geri geri saymaya. Ağaçlara tırmanmaya. Faniliği düşünmeye. Yaşamanın değerini kavramaya. Dişlerinizin can kalesi dişlerinizin geçmiş hikâyelerine geri dönmeye. Şu sigara lekesi, şu tatlılar, şu fırçalamadan geçen günler, şu ihmal, şu, şu, şu. Gözleriniz kapalı. Dünyadan çıkarsınız. Zaman zaman doktorunuzun sizi telkin eden ikna cümlelerini duyarsınız. Fırtınalar daha artar. Taş sesleri kapılara yığılır. Umut umutsuzluğa karışır. Dünya toz duman. Dünya deprem sonrası karmaşası. Sonra da, dezenfekte edilmiş sudan yudumlayarak ağzınızı çalkalarsınız ve dünyaya geri dönersiniz. Birkaç saatlik uyuşma süresinden sonra, söz verirsiniz, dişlerim dersiniz, özür dilerim... Dişlerim benim. Eve gider ve ilkin aynaya bakarsınız.",male
290,"Küçük adam... Ve yiğit bir Fransız Biz Frankofonlar şimdi ne yapalım? O kültürle yetişmiş, Paris'i -çok farklı nedenlerden de olsa- dünyanın başkenti bellemiş, ileri yaşında bile hala Işık-Kent'i arada-sırada ziyaret etmeden yapamayan, edebiyatından sinemasına, chanson'undan tiyatrosuna çok şeyine tutkun olan bizler? Sonsuz gibi gözüken fikir özgürlüğünden Mao'nun '100 çiçek açacak' dediği (ve elbette koşullarda gerçekleştiremediği) düşünce çeşitliliğine, birçok şeyi yüzyıllar önce gerçekleştirip baştacı etmiş bir toplumu örnek belleyen Türkler, şimdi gözümüzü nereye çevirelim? Ve daha ötesi, böylesine yanılmış olmaktan ötürü utancımızı nasıl saklayalım? Söylenecek tek şey var. Asıl Fransa bu değil, kafamızdaki Fransa, idealize ettiğimiz Fransız tarzı hoşgörü, model aldığımız sınırsız düşünme özgürlüğü bu değil. Bir olayı, tarihsel bir iddiayı benimsemek, devlet politikası olarak kabul etmek bir şey. O politikayı tek gerçek olarak belleyip tersini düşünmeyi ve bu düşünceyi ifade etmeyi cezalarla yasaklamak, bir başka şey. O Fransa ki, bilenler bilir, kimi en ünlü film veya müzik yıldızlarının, ikinci dünya savaşının işgal edilmiş Parisi'nde Almanlarla içli-dışlı olmasını, âşık veya metres olmasını bile bağışlamıştır. Tarihin en büyük soykırımını ve en büyük insanlık faciasını yaşayan bir çağda ve kıtada, Arletty'den Edith Piaf'a bu haltı yemiş starlarını hemen bağışlayıvermiştir. Şimdi, 2012 yılında, bu korkunç bağnazlık ve baskı nereden doğuyor? Ve hangi geleneksel Fransız erdemiyle bağdaşıyor? Fransa'ya karşı öfkemi tekrar belirtirken, başbakanın soğukkanlı tavrını ve özellikle şu cümlesini kutluyorum: ""Türkiye öyle büyük bir ülkedir ki, küçük insanlar için husumeti bile bir payedir. Ama biz Fransa'daki ırkçı yaklaşıma bu payeyi bile vermeyiz."" Vermeyelim gerçekten, küçük insan(lar) için değmez. Ama aynanın öbür yüzüne de bakalım, bizi savunan dost Fransızlara da kulak verelim. İşte basınımızda çıkmamış bir gözlemim. Fransız üst-orta sınıflarının çok popüler dergisi, ayrıca Sarkozy sempatizanı diye bilinen Paris-Match'ın 12 Ocak sayısında, kitap eleştirmeni Gilles Martin- Chauffier şöyle diyor: ""Artık Türkiye üzerine konuşurken, çok dikkat etmek gerekiyor. Hele ülkeyi sevdiğinizi söylüyorsanız... Oysa Fransa'yı öylesine seven harika bir ülkeyi darıltmak ne yazık! Birçok kuşaktan beri, ülkenin elitleri Saint-Joseph, Galatasaray, Saint-Benoit, Pierre Loti gibi okullardan yetiştiler. Oysa şimdi İstanbul'u ve kültürünü karşımıza alıyoruz. Ermenileri ve onlara yapılanları bilmezden geliyor değilim. Ama birkaç kuşak öncesinin döktüğü gözyaşı için torunuyla darılmak niye? Kime yararı olacak? Suriye'deki Beşar Esad rejimini tutan tek ülke olan Ermenistan'a mı yarayacak? Bir ülke düşünün ki, rejim muhaliflerini yok ediyor, muhalif milletvekilleri meclisin ortasında dövülüyor, bağımsız radyoların elektriği kesiliyor... Fransız siyasetçilerinin, gemi azıya almış İslam fobileri ve dünyaya ders verme manileriyle bu yasaya yüzverdikleri açık. Ama Türkiye petrolü olan ülkelerden biri olsaydı... O zaman, çoktan Avrupalı olmuştu bile..."" İşte gerçekten dost bir Fransız aydınının keskin sözleri. Bu insanların varlığını bilmezden gelmeyelim...",male
291,"Bunlardan demokrat olmaz Can Ataklı catakli@gazetevatan.com Son yılların en gözde kavramı demokrasi. Sabahtan akşama herkesin ağzında demokrasi. 12 Eylül darbecileri de her gün Atatürk’ten söz ederdi. Milleti kusturacak hale getirmişlerdi. Zaten sonunda anlaşıldı ki, Atatürk diye diye meğer Atatürk’ü milletin zihninden silmeye çalışıyorlarmış. Geldiğimiz nokta bunu kanıtlıyor. Şimdiki demokrasi tutturmasının da sonucu bu olacak diye korkuyorum. Demokrasi bir yaşam biçimidir. “Ben demokratım” deyince demokrat olmuyorsunuz. Önemli olan olaylar karşısında alacağınız tavırdır. Lafa gelince herkes demokrat olduğunu söyleyebilir, ama sıra uygulamaya gelince işler değişiyor. Hep bildik konulardan değil, iki farklı olaydan yola çıkarak örnek vermek istiyorum. Çünkü bu örnekler ağızlarından demokrasiyi düşürmeyenlerin, basit bir olay karşısında nasıl duvara tosladıklarının resmi bana göre. Geçen hafta Ergenekon davası nedeniyle uzun süredir tutuklu olan Doğu Perinçek’in savunmaları sırasında suç işlediği gerekçesiyle hakkında davalar açıldığını ve şu ana kadar kesinleşen davalar sonucu 16 yıl hapse mahkûm olduğunu yazmıştım. Bu durumun adalete ve demokrasiye aykırı olduğunu belirterek “Henüz bitmemiş bir davanın savunmasından suç çıkararak, belki de beraat edecek bir kişinin mahkûm edilmesinin vicdanları da yaralayacağını” yazmıştım. O yazıdan sonra mesajlar yağmaya başladı. “Sen adamın kim olduğunu biliyor musun?” türü mesajlar en masum olanlarıydı. Perinçek’in darbeci olmasından, PKK liderinin elini sıkmasına, 12 Mart döneminde karıştığı olaylardan ulusalcılığına kadar pek çok suçlama yapılıyordu bu mesajlarda. Kısacası denilen şuydu: “Demokrasi ve adalet istediğin adama dikkat et.” İnsanlar suçlu da olabilir. Ama bu onların demokratik haklarının ellerinden alınmasını haklı kılamaz. Beğenmediğiniz, fikirlerine katılmadığınız kişilerin başına gelenlere sırtınızı çevirirseniz, demokratlığınız lafta kalır, sahte olur, samimi olmadığınız anlaşılır. Gelelim ikinci olaya. CHP Milletvekili Mahmut Tanal Diyarbakır’da KCK davasını, üyesi olduğu Meclis İnsan Hakları Komisyonu adına izlemeye gitmişti. Duruşmadan başlamadan, daha önce milletvekili olan Diyarbakır İnsan Hakları Derneği Şube Başkanı tutuklu Muharrem Erbay’ın elini sıkmış ve konuşmaya çalışmıştı. Ancak jandarma zor kullanarak milletvekilini engellemiş ve salondan dışarı çıkartmıştı. Tanay kapının önünde basın açıklaması yapmak isteyince bu kez de polis tarafından itilip kakılarak uzaklaştırılmıştı. Bu haber Vatan’da da yayınlandı. Haberin yorumlarına baktım, tıpkı Perinçek yazısındaki gibi “garip” mesajlar vardı. “O milletvekilinin orada ne işi var?” veya “Oh olsun, teröristin elini sıkana bile” diyorlardı. “İşte CHP’nin kime hizmet ettiğini görüyorsunuz” türü mesajlar çoğunluktaydı. Her iki konuda da tepki gösterenler AKP’liler. Zaten mesajlara baktığınızda, bunların başkasından gelmesi mümkün değil. Demek ki AKP tabanı, bütün demokratik söylemlere rağmen, demokrasiyi sadece kendi görüşlerinin benimsenmesi ve savunulması olarak görüyor. Bunun dışında kalan her şeye sırt çevrilebilir. Beğenmedikleri kişilerin ne demokratik hakları, ne kişisel mahremiyeti kalabilir. ***** Sevince bakın, milli güvenlik dersleri kalkmış Türkiye’ye “yeni “ sıfatı ekleyerek kendilerini daha demokrat sananlar, adeta kafayı yemiş biçimde bir “sivilleşme” tutturmuşlar ki, evlere şenlik. En son sevinç kaynağı da liselerdeki milli güvenlik derslerinin kaldırılmış olmasıymış. Biraz daha sivilleşmişiz. “33 yıl önce konmuştu bu dersler” diyorlar. Kafam karıştı. Ben liseden mezun olalı 37 yıl oldu, benim zamanımda milli güvenlik dersi vardı. “Sivil” kafalar, milli güvenlik derslerine üniformalı subayların girmesini “öğrencileri orduya özlemle bağlamak” olarak niteliyorlar. Vallahi onu bunu bilmem, milli güvenlik dersleri liselerdeki en “matrak” derslerdi. Gerçekten üniformalılar gelirdi. Komutan hoca derse girerken, en gür sesli öğrenci “dikkaaaaat” diye bağırırdı. Herkes ayağa fırlar, esas duruşa geçerdi. Mecburiyetten mi? Yooo, dalgamızı geçmek için. O yıllarda hiçbirimiz milli güvenlik dersindeki komutan hocanın üniformasından etkilenip de askerliği falan sevmedik. O üniformalı komutan hocalar da derslerin tiye alındığını bilirlerdi zaten. Gülerlerdi karşılama ve uğurlamalara. Kalkması iyi mi oldu? Evet. O başka konu. Ama bunların zannettiği gibi daha sivil olduk diye değil, böyle bir ders için ordudan subay istihdam edilmesi yanlıştı. ***** Çocuklara umre tatili Sessiz sedasız çocuklara umre tatili projesini uyguladılar. Sorarsanız çok iyi niyetle hazırlanmış gibi. Hazır tatil var. Çocukların İslam dini için en önemli merkez olan Mekke’ye gitmelerinde, Kâbe’yi ziyaret etmelerinde ne mahzur olabilirmiş? Neden karşı çıkanlar oluyormuş? Çocukların dinlerini iyi öğrenmesi neden rahatsız ediyormuş? Günümüz ikliminde bu propaganda çok iş yapıyor. Karşı çıkınca ağzı salyalı güruhlarn saldırısına uğruyorsunuz. Ama fark etmez. Gerçekleri söylemek gerek. Umre bir tatil, bir gezi değildir. Umre dini bir vecibedir. Hac mevsimi dışında Kâbe’nin ziyaret edilmesidir ve uygulaması tıpkı hac farzı gibidir. Çocuklar Kâbe’ye müze gezdirilir gibi götürülmüyor. Bütün dini vecibelerin yerine getirilmesi de sağlanıyor. Oysa Türkiye laik bir ülke. Dini bir vecibe, ailelerin dini duyguları istismar edilerek kampanyalar halinde yerine getirilemez. Bu suçtur. Ayrıca bu sözde tatil amaçlı gezilerin ardında çok hince bir düşünce de yatıyor. Bizdeki ritüellere göre hacca ya da umreye gidenler, dönüşlerinde pek çok dünya nimetinden elini ayağını çeker. Hacdan önce içki içen, eğlenmeyi seven, denize giren, başı açık gezen, dönüşte bunlardan vazgeçer, daha mütedeyyin bir hayata geçer. İlkokul çağındaki çocukları umreye götürmek, onları daha küçük yaşlarından itibaren dünya nimetlerinden de mahrum etmeyi ve daha dini bir yaşam sürmeye itmeyi amaçlamaktadır. Bunu da görelim. ***** 12 Martzedeler hâlâ bekliyor Demokratikleşme kapsamı içinde, irtica nedeniyle ordudan atılan subay ve astsubaylara af çıktı ve bu nedenle orduyla ilişkisi kesilen herkes özlük haklarına kavuştu biliyorsunuz. Bunun tek istisnası 12 Mart döneminde, sol faaliyetlere katıldıkları için önce tutuklanıp hapsedilen daha sonra res’en emekli edilen subay ve astsubaylar. Onlar yasada yazılan “yargı yolu kapalıysa” ibaresi yüzünden haklarına kavuşamıyorlar. Oysa bu subay ve astsubaylar res’en emekli edildikleri için yargı yolu onlara hiç yoktu. Bunu daha öncede dile getirmiştim, ama sorun çözülmüyor bir türlü. Mağdurlarla yaptığım görüşmelerden anladığım kadarıyla hükümet konuya önyargılı yaklaşmıyormuş. Tamamen teknik nedenle sayıları sadece 1400 olan mağdurlar haklarına kavuşamıyormuş. Mağdurlar, yaptıkları temaslardan umutlu olduklarını söylüyorlar ama adım da hâlâ atılmış değil. Çok mu zor? ***** Akdeniz Üniversitesi Tıp Fakültesi Hastanesi’nde yaptıkları nakillerle göğsümüzü kabartan hocalarımıza bir mesaj gönderelim: “Bu ülkede insanların en çok beyne ihtiyacı var. Lütfen en kısa zamanda beyin naklini de gerçekleştirin!” (Gani Yıldız)",male
292,"Alçaklığın Dereceleri 3 Mart 2012 Cumhuriyet Alçaklığın dereceleri var mıdır? Alçaklık alçaklıktır deyip geçebiliriz ama, yine de dereceleri olsa gerek. Hepimiz yaşamlarımız boyunca alçakça davranışlarla karşılaşmış olabiliriz. Bunlardan kimileri iz bırakmayacak ufak tefek alçaklıklar, kimileri tiksinti veren, öfkelendiren, fazlasıyla can sıkabilecek daha büyük alçaklıklardır. Şu ara, beklenmedik bir anda, bu ikincilerden biriyle karşı karşıyayım. Birkaç gün önce katılmak şanssızlığına uğradığım bir TV programı sonrasında bu ikinci türden bir alçaklık saldırısıyla karşılaştım. Ciddiye alıp almamak konusunda tam karar verememiş olmakla birlikte, bu konuda bir şeyler yazmak isteğime de engel olamadım. *** Twitter dedikleri internet bağlantısıyla bir ilişkim yok. Fakat ister istemez olmak zorunda. Siz böyle bir “hesap” açmasanız da birileri sizin adınızı kullanarak bunu yapabiliyor. Benim için yapılmış olduğu gibi. Fakat alçaklık dediğim bu değil, buna olsa olsa densizlik denir, ayıp denir. Yine de bu hesabın kapatılması için herhalde “gerçek ben” olarak bir Twitter hesabı açmam gerekecek. Çünkü sözünü ettiğim TV programından sonra özellikle Twitter yoluyla ağır hakaretlere uğradım. Hukuk internete işler mi bilmiyorum, yine de deneyeceğim. *** Sözünü ettiğim TV programında 28 Şubat konusunu akademisyen kimlikli bir başka konuşmacıyla tartışmaya hazırlanmıştım. Demokrasinin ne olup ne olmadığı konusunda kuramsal bir tartışma yapabileceğimizi düşünüyordum. Bu kişi programa katılamadığı için programcı genç arkadaşla baş başa kaldım. Böylece bir “gazeteci”nin oldukça yüzeysel sorularını yanıtlamak zorunda bırakılmış oldum. “28 Şubat’a karşı mısınız, değil misiniz”, “pişman mısınız” vb. türünden sorular. Bir zamanlar solcular TV’lere çıkınca “komünist misin, değil misin” sorusunu yanıtlamaya zorlanırlardı. Onun gibi bir şey... Böylece, kuramsal bir açılım olamaksızın konuşma tatsızca sürdü ve öylece de sona erdi… *** Gelelim sonrasında internet sitelerindeki hakaretlere: Darbe savuncusuymuşum. Dönemin başbakanı Erbakan’ın, ilk basın toplantısında gazetecileri “esselamınaleyküm” diye selamlamasını eleştirdiğim için, “Allahın selamı”na hakaret ediyor muşum. Meğer ben zaten Türk değilmişim, vb. (Bu konuda bilgisi olanlar varsa açıklasınlar da ne olup ne olmadığımı ben de öğrenmiş olayım.) Evet alçaklıklarla karşılaştığım oldu, fakat bu kadar ahlaksızca, düşmanca ve aptalcalarıyla karşılaşmamıştım. *** Gelelim, TV programında, bir ucundan da olsa açmaya çalıştığım kuramsal sorunsala. Demokrasi ve darbe soyut kavramlar değil, var oldukları ortama göre değerlendirilmeleri gereken somut olgulardır. Demokrasi toplumun tepeden tırnağa örgütlü olması demektir. Ya da zaten öyle toplumlarda söz konusu olabilir. Öyle toplumlarda askeri ya da sivil darbe olasılığı yoktur ya da çok zayıftır. Bizimki gibi toplumsal örgütlenmenin çok zayıf olduğu, var olanlarının da günümüz siyasal iktidarınca yok edilmeye çalışıldığı bir ülkede, asıl günümüzdeki sivil darbe iktidarına karşı çıkmak varken on beş yıl, otuz yıl, elli yıl önceki askeri darbeler ya da müdahalelerle hesaplaşıyor görünmek, gündem saptırmacılık, yapay gündem yaratmak ve ucuz kahramanlıktır. Demokrasinin olmadığı bir toplumda şu ya da bu türden darbelerin yolu açık demektir. Bugün yaşanmakta olan sivil darbe için olduğu gibi… *** Bu anlamda kuramsal irdelemeler yapmayı denediğim için, aslında değer verdiğim biri olan TV sunucusunun yüzeysel ve provokatif sorularının da katkılarıyla, düşünme yeteneğini yitirmiş ya da sadece ahlaksız kimselerin akıl dışı saldırılarına uğradım. Bunu bana arkadaşlarım, eş dost haber vermemiş olsa, farkında bile olmayacaktım. Çirkefin ister istemez tanığı ve muhatabı oldum. Avukat arkadaşlarımla konuyu görüşeceğim. Bu arada en çok üzüldüğüm saldırılardan biri de, hiç beklemediğim birinden, Aziz Nesin’in oğlu, Ahmet Aziz Nesin’den geldi. Babasının saygın adını da kendi adının yanına iliştiren Ahmet, belli ki babaya yaraşır biri değil. Çünkü öyle olsa, en ağır ve haksız hakaretlere uğramış (ve zaman zaman bugün de uğramakta olan) bir babanın çocuğu olarak, babasına hakaret edenlerin ahlak (daha doğrusu ahlaksızlık) düzeyine düşmez, babasının bir savaşım arkadaşına, hadi alçakça demeyeyim ama, budalaca, ahmakça, yeteneksizce (alçaklık bile kendi alanında yetenek gerektirir!) hakaretler savurmaya yeltenmezdi. Bütün sanatçı dostlara: Bugün 13.00’te protesto yürüyüşü için Galatasaray Lisesi önünde buluşalım. Sanatçılar Girişimi",male
293,"Etiği senin kemiği benim 'Polis Etiği'...! Dönüp dolaşıyorum elime aynı kitap geliyor. Sanki özellikle geliyor. Altlara, daha altlara, yukarılara her yere bakınıyorum. Ne aradığımın bir anlamı yok. İnsan hiçbir zaman aradığını bulamaz. Hele bir sahafta hiç bulamaz. Sevinci aramadan bulduğundadır insanın. Fakat kitabı aramadığım muhakkak. Ne polis! Ne etik! Biraz ileriye, ve dergilerin bulunduğu bölüme yöneliyorum. Eski hiç eskimezmiş gibi göz kırpıyor. Bir toz uçuyor ve nazlana nazlana dönüyor. Onun müziğini kim duyacak? Bitmeyen hiçbir şey eskimez, tükenmez mi demek istiyor dönerken? Yok yok, kitaplar konuşmaz. Hele eski kitaplar, eski ve dergiler hiç konuşmaz. Ya bu koku! Sadece eskinin kokusu mu? Toz kokusu mu? Yoksa saklı şeylerin kokusu mu? Şurada bir yerde, Yücel Özkaya'nın kitabına rastlamıştım. 'Ayanlık' konusunu araştırmıştı bütün boyutlarıyla. 'Ayanlık' bugüne de ayna. Bir yandan, gözüm Hilmi Ziya'larda mı benim? Nasıl doyuracağım gözümü! Sahi göz doyması diye bir şey var değil mi? Çatallı. İki, belki daha çok anlamlı. Bir manzara karşısında duyulan doygunlukla her gün aynı şeyleri görmenin arasındaki doygunluk da farklı olmalı. Biri, bir daha belki hiç tekrarlanmayacak olandan duyulan haz, diğeri doyduktan sonra zorla tıkınmak hali, bir tür zorbalık. Adam, başında köylü kasketi, tutmuş sıska oğlanın kulağından öğretmenin karşısına dikmiş. Oğlanın gözleri güneşe bakar gibi kısık. Titriyor kaşları. Sanki ebediyen suçlu. Ne cezası bitecek ne suçunu bilecek. Öğretmen (hoca) tarihin kuru, yatır ve kutsal ağacı gibi gülümsüyor. Bir de Stalin üzerine yapılmış filmlerden birisinde gördüm gülümsemeyi. Yüksek. 'Hocam, gayrı eti senin kemiği benim' diyor adam, yarı çatallı, yarı kumru, yarı zor anlaşılır bir sesle. Ne yapacak şimdi öğretmen? Sopasının ucunda yeşerttiği sözleri mi sunacak ona? Hiçbir şey, hiçbir şey olmayacak. Çocuk korka ürke, bir yokuşu hep tırmanır gibi kullanacak tebeşiri. Her soru sorma durumunda kendisini toprağın altına altına çekecek. Bilemediği bir acı belki kasıklarında. Eksilmeyecek. Eskimeyecek. Eskimedi. Ne askerde. Ne evlenirken. Ne de 'olmaz, böyle hiç olmaz' dalgası ruhundan kabarıp boğazında düğümlenirken. İşte elim Hilmi Ziya'ya uzandı. Bir şekilde Hilmi Ziya var. Hep var. Süheyl Ünver de öyle. Bir ömür kalem peşlerinden koşmuş sanki onların. Ne kadar okundular, ne kadar okunabildiler, kim bilir. Belki hep okundular. Okunmaları bitmedi onların bitmesin de. Fakat, şu etik, şu Polis Etiği! Kim ve hangi muhayyile yazdı ve bu ismi koydu ona? Devlet, bir mekanizma olarak devlet kendi sistemini hissettirmek için getirip etiği mi yapıştırdı kâğıda? Yapıştırma. Etik yapıştırma. Felsefi özüne bir itirazım yok. Ama nereye elini atsan etik. Plastik yapma etiği. Kasap etiği. Futbol etiği. Reklam etiği. Sokak etiği. Merkep etiği. Tıp etiği. Kurutulmuş çiçek etiği. Nesne ile özne hızla yer değiştiriyor, nesne arsızca öznenin tahtına oturuyor, elinde bir sihirli baget, sazlara yön veriyor. 'Eti senin kemiği benim'... Şöyle mi yazıyor bu kitapta, 'cop vuracağın zaman, sanki yavaşlatılmış izleme hızıyla vurur gibi vur genç kızlara...' Kendini kutsarken mayaladığın iman başkasını suçlarken keskin karara dönüşsün! Öyle mi diyor, hep mi diyor, bilmeden mi diyor! Ahlakın ipek etkisini gölgeleyip biraz muğlak hatta teknik düzeye mi çekmek istiyor anlamı? Hiçbir zaman kapağını açıp okumayacağım kitabın. İster bir türev olsun ister bir yapıştırma, etiği onun gölgeliğine yaklaştırmayacağım. 'Eti senin kemiği benim' diyerek kendi varlığını iyilik ve değer adına teslim hatta kurban eden dünün insanı yitmiş çünkü çoktan. Ama ahlak, belki sadece o. Yitiği insanın. Şairin dediği gibi 'yitiği kaybettiğinden çok olmalı ki insanın/ sonu gelmiyor aramanın... Biraz da şu taraftaki kitaplara bakayım zaman.",male
294,"Osman Hamdi Bey'le ABD'yi buluşturan kazılar Arkeoloji dediğimiz şey nasıl büyük, görkemli, heyecan verici bir uğraş, nasıl kutsal bir meslektir... Binbir zahmetle toprağı kazıp altında gömülü kalmış hazineleri, insan elinin yarattığı güzelliklerden geriye kalanı bulup çıkarmak, tüm insanlığa bir hizmettir, özel bir misyondur. Tüm arkeologları yürekten, sevgi ve saygıyla kutluyorum. Bunları düşünmeme bir neden, Antalya'da birleştirilip teşhire açılan Herkül heykeli oldu (onu fırsat bulursam ayrıca yazacağım). Bir diğeri ise ayağımın tozuyla gelip gördüğüm, İstanbul Pera Müzesi'nde Cuma gecesi açılan 'Osman Hamdi Bey ve Amerikalılar' sergisi. Osman Hamdi Bey'e zaten özel bir ilgi duyan ve onun en ünlü tablosunu bağrında bulunduran bu müzenin geçmişten gelen sergileri, Sakıp Sabancı Müzesi'yle birlikte beni çok heyecanlandıran şeylerden biridir. Bu kez açılan belki mütevazi, ama yine de ilgiye değer sergi, onun ressam ve müzeci yanının ötesinde, arkeolog ve biraz da diplomat yanına ışık tutuyor. Ayrıca sergi Amerikan sanat tarihi açısından da çok önemli. Çünkü bu ülkenin iç savaştan kısa süre sonra atıldığı ilk büyük arkeolojik serüveni ve bu şekilde dünyaya açılmasının ilk çabalarını gösteriyor. Osmanlı ile iyi ilişkiler içindeki ABD, Osman Hamdi Bey'le dostluk kuruyor, ilk arkeologlarından John Henry Haynes'le Prof. Hermann V. Hilprecht onun izniyle gelip, zamanlar Osmanlı sınırları içinde olan Nippur (İrak) ve de Assos'da kazılar yapıyorlar. Sergide bunlar eski fotoğraflar, çizimler, planlarla birlikte sunulmuş... 1869-70'lerde başlayan kazıların sonuçları 1903'lerde yayınlanmış. Bu çabalar çok önemli, çünkü bu sayede hem sonraki dönemin dünya devi ABD, hem de uzun egemenliğinin sonuna yaklaşan Osmanlı İmpatorluğu, ilk kez arkeoloji denen bilimle buluşmuşlar. Ayrıca tüm bunlar Osman Hamdi'ye kimi tabloları için esin vermiş. Oraya hiç gitmediği halde yaptığı Nippur Tapınak Sarayı Kazısı tablosu görülmeye değer... Sergide onun toplam altı adet bilinen tablosu da sergileniyor: kimileri ABD koleksiyonlarından gelen... Ve de unutulmaz arkeoloji anıları... 1880'lerde yaptığı Nemrud Dağı ve özellikle Sidon (Lübnan) kazılarında buldukları nasıl fırtına koparmıştı. Hele İskender Lahdi... Kazıya katılan John P. Peters'in gözlemiyle ""...Delik açıldığında Osman Hamdi iple aşağı indirilmişti. Gördüğü manzara karşısında öyle büyük bir şaşkınlık ve sevinç duymuştu ki, titreyerek yere düştü. Sanki büyülü bir mağarada, bir düşte gördüğü lahdi karşısında bulmuştu."" Ve serginin sonunda, acı bir anı. Alman kökenli Asurbilimci Hilprecht, daha sonra zaten Nippur'da 10 yıl geçirip sağlığını yitiren meslekdaşı Haynes'i küçük düşüren, çabalarını ikinci plana bir siyaset gütmüş ve Haynes, 1910'da sefalet içinde ölmüştü. Ancak önceleri bir kahraman gibi karşılanan Hilprecht de, daha sonra gerçeklerin ortaya çıkmasıyla saygınlığını yitirmiş ve ortalardan kaybolmuştu. 8 Ocak'a dek sürecek sergiyi görün ve mümkünse, benim verdiğim bilgileri de içeren kitabından edinin derim.",male
295,"Matrak Hanımefendiyi bilmem ancak beyefendi tam da Arjantinlilere benziyordu. Nereden çıkıyor da hiç ismini bile bilmediğim birisiyle Arjantin arasında ilişki kuruyordum şimdi. Uçaktan iner inmez bir salona geçecekmiş ve orada beline özenle sarılacağı bayanla tango yapacaklarmış hissine nasıl kapılabiliyordum? Parlak ve açık saman rengi hasır şapkası, beyaz gömleği, kolları özenle kıvrılmış bol ceketi, briyantinli ince saçları dahası görmüş geçirmiş benekli yüzü mü bana bu duyguyu veriyordu? Oysa ben neye ve nerelere gömülmüş haldeydim? Seyahat öncesi gecelerin üstüme musallat uykusuzluklarından birisini daha yaşamış, ne erkenden içtiğim kahve ne de mevsimin sert serinliği beni kendime getirememişti. Konuşacaktım. Çağrılı olduğum yerde, buzdolabı arızalarında son zamanlarda yaşanılan servis hizmeti sorunlarının hangi yöntemlerle en aza indirilebileceğini anlatacaktım. Artık muslukçular mı gelecekti beni dinlemeye yoksa kasaba eşrafından tutkulu beyaz eşya bayii işleticileri mi onu bilmiyorum. Ben zaten matematiğe düşkün biriyim. İnsanların oturup kalkmasında, dudaklarının kıpırdamasında matematik formülleri görürüm. Birkaç kez katıldığım uluslararası ileri matematik sezgileri kurslarında da pratik bir şeyler öğrenmişliğim var. Arjantin deyince de hep on rakamı aklıma gelir. Bunun sebebi Maradona mıdır yoksa Eva Peron mu bunun da bir önemi yok. Hem 10F'de otuyordum üstelik! İşte uçakta yerimi bulmuş, cam kenarı koltuğuma oturmuş, bir arkadaşımın ısrarla elime tutuşturduğu 1943 basımı büyük boy kitaba gömülmüştüm. Merakla uyuma isteği arasında salınıp gidiyordum. Kadının, horoz sesini andıran otoriter tonu ilkin merakımı kurcalasa da başımı kaldırıp bakmadım. 'Vip uygun olursa, tamam, yastık mı, siz önce bir oturun, işte işte, dikkat et, haydi sen de otur' cümleleri arasında yanıma yaklaşan varlıklarla ilgilenecek değildim. Belli ki, eski bir yüksek bürokrat uçağa binmişti. Parası yeterli gelmediği için halk arasında oturacaktı. Adam pek oralı değildi, ama ya kadın? 'Kızım, bizi öne hani' diyordu buyurgan bir sesle. Ama kim buyurgan bir sese sonuna kadar direnebilir değil mi? Buyur! İsrafil'in suru gibi yayılıp gider zamanın göbeğine. Neyse, neyse, kaldırıp kafamı baktım ben de bu buyurgan sesin çıkıp geldiği kutsal yüze. Hanımefendi keskin ve vurucu kirpiklerden ibaretti. Çatlamış toprak tabakası gibi kırılıyordu güneşin altında. Yaş onun için çoktan sınır dışı edilmiş uzak bir mülteciydi. Hiç oralı olmadan koltuğuna yerleşmiş ve gazetelerini çevirmeye başlamıştı. Burnu ihtiras tüneli gibi karanlıktı... Fakat bu adam, Arjantinlileri çağrıştıran bu adam, ona ne olacaktı? İşte el damarları şişmiş, yer yer kahverengi benekler oluşmuş, dahası yılların özenli bakımı yıpranmayı önleyememişti. Hafiften titriyordu elleri. Avustralya menşeli bir zarf çıkardı çantasından. Gönderici firmanın amblemi de başını kaşıyan bir kanguruya benziyordu. Kırmızıydı kanguru. Bütün başlıklar kırmızıydı. Anladım ki bu bir uluslararası toplantıydı ve beyefendi de oraya gidiyordu. Buluşmanın takvimi ve ana başlıklarına kaçamak bir göz attım. Ne olduğunu burada söylemeyeceğim. Kitabıma dönmek istiyordum. Tek isteğim buydu. Kendime gömülmek. Ilık bir suya dalar gibi gömülmek. İlk birkaç sayfayı çevirdiğimde eski ve keskin bir toz kokusu yayıldı genzime. Nereden buluyordu arkadaşım bu kitapları böyle? İşte birden adamın ayakkabılarını gördüm. Bana 1943, dediler. Evet evet, 1943 diye seslendi ayakkabılar. Böyle olur, işte tam böyle olur, uyumadan yola çıkarsan her şeyden bir ses işitirsin. Kafanı bir kavanoz kapağı gibi çevirir, hava almasını önlemeye çalışırsın. Adamın ayakkabılarını tango pabuçları sanırsın. Çektim, güneş gözlüğümü taktım, pencereden yüzü oyulmuş Marmara adasına baktım. Ne kadar da pırıl pırıl her yer. Kahve de gelmişti zaten. Şimdi bütün kesif kokusuna rağmen kitaba dönmenin, sayfalarda gezinmenin vaktiydi değil mi? Hem ben öyle çok okuma meraklısı sayılmam. Sadece ilgi duyduğum kitapları biraz karıştırırım kadar. O arkadaşım, tanımadığınız ve ismini bile versem tanıyamayacağınız arkadaşım tutuşturmuştu elime işte. Matrakçı Nasuh. Buydu kitabın ismi. Ben matematiğe meraklıyım ya, güya matematikçiymiş şu Matrakçı. Ressamlığıyla meşhur olmasına rağmen bu yönü de varmış. Merak, elmas mücevher, teneke toz dinlemez, duyduğu sese yönelir değil mi. Al bakalım, Matrakçı. Kitapta okuduğuma göre, Matrak adında bir de oyun bulmuş bu şahıs. Matrakçı, oradan geliyormuş. Baktım ki okudukça içim açılıyor, bizim Arjantinli'nin kadını da özenle bir sayfayı koparıyor gazeteden. Değil mi ya, kültürlü, nazik insanlarla yan yanayım. Uykusuzluğu bile unutmak üzereyim. Buzdolapları kapalı kalsın şimdi. Hem bir bakayım hangi sayfayı koparıyor nazik eller. Otoriter eller. Baktım, sonra başımı öne eğdim. Matrak kitabına döndüm. 'Yirmi adımda göbek yağlarından nasıl kurtulursunuz' mu yazıyordu ne? Hem 20 de matematikle ilgili değil mi canım... Dahası ben 20. asırda doğdum.",male
296,"İyi futbol değil doğru futbol Beşiktaş için dün Orduspor karşısında iyi oynamak önemli değildi, 3 puan almak önemliydi. Hafta içinde Avrupa Ligi'nde oynanan zorlu Maccabi Tel Aviv sınavı sonrası siyah- beyazlı takımın dün 3 puanı... Beşiktaş için dün Orduspor karşısında iyi oynamak önemli değildi, 3 puan almak önemliydi. Hafta içinde Avrupa Ligi'nde oynanan zorlu Maccabi Tel Aviv sınavı sonrası siyah- beyazlı takımın dün 3 puanı cebine koyması büyük başarıdır. Teknik direktör Carvalhal'in en önemli özelliği takımın orta sahasını dirençsiz bırakmaması. Dikkat edin dün siyah-beyazlı takımın orta alanı sanki bir derbi oynuyormuş gibiydi. *** Beşiktaş'ın zaafı yok mu? Elbette var. Mesela İsmail Köybaşı... Sürekli içeri girerek arkasını boş bırakıyor. Her pozisyonda Egemen'in yanına gidiyor. Bir türlü üzerine koyamadı. Carvalhal'in İsmail'e pozisyon almayı öğretmesi gerek. Beşiktaş'ta bireysel anlamda Egemen, Hilbert iyi oynadı. Beşiktaş takımı aslında daha tam form tutmuş değil. Tüm bunlara rağmen 24 puan alıp, Avrupa Ligi'nde de bir üst tura çıkma anlamında önemli bir avantaj sağlanmış olması teknik direktör Carlos Carvalhal'in başarısıdır. Bunun yanı sıra yönetimin de başarısıdır. Carvalhal'i oyuncu değişiklikleri nedeniyle eleştirebilirim. Necip'i geç çıkardı, Mustafa Pektemek'i geç oyuna aldı. Ben Carvalhal'in Mustafa'yı beğenmediğini düşünüyorum. Forvet eksikliklerinde bile onu en son tercih ediyor. *** Bir takım kötü oynadığı maçta bile kazanabiliyorsa demek ki bir şeyi iyi yapıyor. Yoksa asla kazanamazsınız. Beşiktaş iyi ne yapıyor? Savaşıyor. Bakın Trabzon, Tel Aviv ve Ordu maçlarında siyah-beyazlı futbolcular tekmeye kafa uzattı. Bu istek ve kazanma arzusu peş peşe galibiyetleri getiriyor. Carvalhal takımı ile birlikte kendini de geliştiriyor.",male
297,"Kimliğini yitirmiş aydının isyanı Can Ataklı catakli@gazetevatan.com Bu ülkenin gerçek demokratları, hukuka, insan haklarına saygılı duyarlı insanları Hrant Dink’in öldürülmesine ilk andan itibaren çok büyük bir tepki gösterdi. Bu nedenle mahkemeden çıkan “bu işin arkasında terör örgütü yok” kararına tepki de çok büyük. Sahici insanlar büyük bir üzüntü içinde. Kararın ne kadar kötü olduğunu görüyorlar ama bunun nedenini de biliyorlar. Buna karşı, kimliğini yitirmiş aydınlar, yıllar boyu AKP iktidarına payanda olmanın hiçbir rahatsızlığını duymadan şimdi timsah gözyaşı dökerek ortalığa saçıldılar. Hepsinde müthiş bir öfke, müthiş bir saldırganlık. İktidarı bunların eline verseniz parça parça edecekler. Neden? Çünkü bir anda kendileriyle ters düştüler. Son 10 yıldır yaptıkları yalakalıklar, şirretlikleri, ettikleri hakaretler, aşağılamalar, iftiraları bir anda yüzlerine gözlerine bulaştı. “Yetmez ama evet” çığlıkları atarak iktidarın Türkiye’yi dönüştürme planına ortak olanlar şimdi şaşkınlık içinde dövünüyorlar. Asıl korkuları “son kullanma tarihlerinin” artık çok yakın olduğunu anlamalarıdır. Bugüne kadar yaptıkları yalakalıklarla sağladıkları avantaların kesilmeye başlayacağını görmeleridir. Hrant Dink sadece üç beş kendini bilmezin kurbanı mı olmuştur? Bu mümkün mü? Arkasında büyük güçler olmadan kimsenin böyle bir eyleme kalkışamayacağı kesin. Ama güç nedir? Sorun bu. Kimliğini yitirmiş aydınların hevesi, bu cinayetin de Ergenekon’a yüklenmesiydi. Öyle olmadı. Hesap bozuldu. Şimdi çılgınca soruyorlar “Herkesi susturan bu büyük güç nedir?” Evet, sahi, nedir bu büyük güç? Ergenekon değil demek ki. Bir genelkurmay başkanını bile tutuklamaktan çekinmeyen iktidar, nasıl oluyor da Hrant Dink’in katilleri karşısında bu kadar çekingen olabiliyor? Ergenekon’dan bile büyük bir örgüt var halde. Başbakan’ın kendisine “Beni de öldürmek istiyorlar” dediğini söyledi geçen akşam televizyonda Oral Çalışlar. Sonra da eklemiş Başbakan “Siz kim olduğunu bilirsiniz.” Bu oyun artık bitmeli. Beş yıldır iktidarın yürüttüğü bir “intikam operasyonu” kimliğini yitirmiş aydınların cazgır korosu eşliğinde Türkiye’ye nefes aldırmadı. Nice aydınlar gazeteciler, akademisyenler, rektörler, askerler bu cazgırlığın yarattığı psikolojik iklim yüzünden acılar çekiyor. O acılara hiç kulak asmayan, demokrasiyi, hukuku, insan haklarını ayaklar altına alanlar bugün bir dava ile duvara çarptılar. Şimdi “derin devlet” arıyorlar. Oysa burunlarının ucunda belki. Elbette hemen uyanmayacaklar. Ne zaman ki iktidar, bunların tamamını tarihe gömecek, zaman anlayacaklar belki ama ne çare? ***** Aferin be jandarma Hrant Dink’i öldürtmeye azmeden isimlerden biri olarak sayılan “Büyük abi” Erhan Tuncel mahkemeye göre “masum” çıktı. Meğer “büyük abi” bir şey yapmamış. Ama yine de bir suç bulmuş mahkeme. Büyük Abi’nin geçmişte bomba attığı McDonald’s olayı akıllarına gelmiş. O yüzden ceza vermişler. Yattığı süre de yeterli görülünce “abi” serbest bırakıldı. Ama kahraman jandarma hemen devreye girmiş ki bu yüreklerimize su serpti. “Abi” meğer askere de gitmemiş henüz. Jandarma’dan kaçar mı? “Abi” hapisten çıkar çıkmaz almışlar götürmüşler merkeze. Oysa “abi” hergün jandarmaya gidiyordu geçmişte, oturup konuşuyorlar, çay içip memleketi kurtarmaktan söz ediyorlardı. Hiçbirinin mi aklına gelmemiş zaman “Yahu sen askere gitmiş miydin?” demek. Çok merak ediyorum; Jandarma’dan Genelkurmay’a atlayan paşamız, adamlarının “abiyi” cezaevi kapısından alıp götürmesiyle “Çok şükür bugün de vazifemizi yapmış olmanın huzuru içindeyim” diyerek başını yastığına koymuş ve huzur dolu bir uyku çekmiş midir? ***** Piri Reis karaya bağlı Ne zamandır “Piri Reis’in nerede olduğunu” soruyorum ya. Cevabı geldi. Resmi olarak değil, vatandaştan geldi cevap. Piri Reis Urla’ya çekilmiş, rıhtıma bağlanmış sakin sakin duruyormuş. Oysa biz Piri Reis’in, Akdeniz’de korsan olarak petrol arayan Rumların ve onların adına iş yapan Amerikan şirketinin ve dahi hepsini koruyan İsrail savaş gemilerinin karşısında kahramanca dikildiğini sanıyorduk. Donanmamızın da Piri Reis’in hemen yanıbaşında Rumlara, Amerikalı şirkete ve İsrail savaş gemilerine karşı bir abide gibi durduğunu düşünüyorduk. Hiçbiri değilmiş. Büyük gürültülerle sefere çıkarılan Piri Reis sessiz sedasız dönmüş. Bu arada Rumlar petrol bulmuş, doğalgazı çıkarmaya başlamış, ne gam. Bize sadece hava atmak, efelenmek yarar. “İktidar kükredi, Rumları, Amerika’yı, İsrail’i hizaya getirdi” zannediyor bu mazlum halk. ***** Mehmet Altan olayı Mehmet Altan Star’dan ayrılmış. İstifa etmiş olduğunu düşünmek istiyorum. Çünkü iktidar kaynaklı dedikodulara göre Mehmet Altan son zamanlarda yazdığı yazılar nedeniyle zaten sürekli uyarılar alıyormuş. Son olarak bir Kürt televizyonuna verdiği demeçte kendi gazetesini rahatsız edecek sözler söylemiş. Star yönetimi kendisinden bu sözlerini düzeltmesini istemiş. Altan buna yanaşmayınca da klasik “Hayatta başarılar” mektubu masasının üzerine konulmuş. Umarım bu doğru değildir, Altan’ın “istifa etmiş olma onurunu” taşımasını isterim. Ancak bunun kaçınılmaz son olduğunu da söylemeliyim. Mehmet Altan ve onun gibi bazı isimlerin AKP iktidarıyla ve hele hele zihniyetiyle hiçbir ilgileri yok. Hatta AKP zihniyetinin aslında hiç tahammül edemeyeceği görüşlere sahipler. Ancak, Türkiye’yi dönüştürme planında iktidarın bazı müttefiklere ihtiyacı vardı. Karşılıklı bir alışverişti bu ve doğal olarak güçlü olan da iktidardı. İktidarın zihninde bir “son kullanma tarihi” vardı. Bugüne kadar “son kullanma tarihleri dolan” bazı aydınların nasıl harcanıverdiğini gördük. Şimdi bu süreç hızlanabilir, çünkü iktidar da hedefine çok yaklaştığına inanıyor. Yakın dönemin “heyecan veren yeni operasyon dalgası” işte bu “son kullanma tarihi gelenlerin tasfiyesi” olacaktır. Elbette bugüne kadar cazgırlık yapmayı başaranlar bir süre çırpınış içinde olacaklar, “AKP ayağına kurşun sıkıyor” diye kabadayılık da yapacaktır. Ama kısa sürede seslerinin kesileceğinden de kimsenin şüphesi olmasın.",male
298,"Bu futbolla gitmez Orduspor'u Fenerbahçe'den daha diri buldum. Maç berabere bitse, hatta Orduspor kazansa bile kimse bir şey diyemezdi. Özellikle 1-0'dan sonra savunmaya çekilen F.Bahçe'ye karşı çok önemli 2-3 pozisyon... Orduspor'u Fenerbahçe'den daha diri buldum. Maç berabere bitse, hatta Orduspor kazansa bile kimse bir şey diyemezdi. Özellikle 1-0'dan sonra savunmaya çekilen F.Bahçe'ye karşı çok önemli 2-3 pozisyon buldular. Kaybetmelerine rağmen daha iyi oynadılar. Caner oyuna girdikten sonra Fenerbahçe biraz yüklendi ama onun dışında maç ağırlıklı olarak Orduspor lehinde geçti. Fenerbahçe golü bulduktan sonra maç adeta rakibine geçti. Fizik olarak ayakta kalan takım da Orduspor'du. Bunun iki sebebi var. Birincisi büyük takımların bu tür maçlara psikolojik ve fiziksel olarak farklı hazırlanışı. İkincisi ise Anadolu takımlarının daha fazla konsantre olması. Fenerbahçe skoru korumak adına oynadı. Sarı-lacivertli futbolcuların motivasyonunu artıracak ciddi sebepleri vardı. Beşiktaş kaybediyor, Trabzonspor puan kaybediyor, G.Saray kaybediyor... Bu rakiplerine karşı özellikle sezon öncesi yaşadıkları nedeniyle psikolojik olarak daha zayıf Fenerbahçe'yi farklı motive etti. Sarı-lacivertliler maçı kazanıp en azından iki takımın önüne geçmek istedi. Bunun getirdiği psikilojik baskı da vardı futbolcuların üzerinde. BU FUTBOLLA SEZON BİTMEZ Fenerbahçe, Werder Bremen maçında sonra sonra çok uzun bir süre maçı oynamadı Bu da kondisyonu etkiler. Motivasyon fazlasıyla vardı ama oyunun son bölümünde artık tamamen yaslanmak zorunda kaldılar. Alex çok büyük sorumluluk aldı. Beklediğimizin daha üstünde fiziki gücü vardı. Oyunun sonunda bile ayaktaydı ki, sezonun ilk haftasında ondan bunu beklemek zor. Ziegler vasat oyun sergiledi ama doğal. Çünkü ilk maçıydı. Aynı şekilde Bienveu için de şimdiden eleştiri yapmak doğru değil. Bekleyip görmek lazım, birkaç hafta geçmeli. Bu arada Fatih Tekke kaçırmanın zor olduğu bir gol kaçırdı. Topu vurmasını bilen herhangi bir ismin bile atacağı bir goldü. Ama futbolda bu var. Dünyanın en büyük golcüsü bile bu golü kaçırabilirdi. Sonuçta, bu kadar olumsuzluğa rağmen 1-0 olsun benim olsun strajesindeki maçla Fenerbahçe istediğini aldı ve kaldığı yerden devam ediyor. Ama fizik olarak çok eksiği var ve bu futbolla sezonu bitiremez.",male
299,"Ey dağ ve ey rüzgâr! -Bir ihtiyarın gözüyle bir gencin gözü uzaktan uzağa konuşuyorlardı.'Dağ akıldır' dedi, gencin gözü. 'Rüzgâr ruh, belki' dedi ve hafifçe yana döndü ihtiyarın gözü. Genç, kendi sesindeki kararlılık karşısında ihtiyarın ihtimal ve soru dolu sözünü zihninin bir kenarına işledi. Sağ kaşını yukarı kaldırdı. Bir kuş, adını tam bilemediği bir kuş, sığırcık dese değil, serçe dese hiç değil, alaca karga desen ihtimal dışı, yaban ördeği, papağan, kanarya, değil değil hiçbirisi değil. Sanki bütün kuşlardan bir tüy, bütün kuş seslerinden bir ses, sanki bütün kuş gözlerinden bir göz onda birleşmiş de, şu kurtçukların, son parçasını didikleyip erittikleri kuştan parça kalmamış. Akıl da bir kuş mu böyle diyecek, ama, aklının yeni yeşillenmiş eriklikleri onu engelliyor, dizginliyor, bir felsefe bahçesinde birbirlerine yaklaşan iki salyangoz ürkekliğiyle yana çekiliyorlar. Olacak bu ya, ihtiyarın gözü, hiç gidilmemiş, hiç görülmemiş kıta burunları gibi, uçta tek başına kendi yalnızlığını soluyor. Gencin gözü, bir rüzgâr gülü gibi dönüyor Akdeniz rüzgârlarının tuzlu yamaçlarından birisinde. Sonra, evet, sonra, her şey bir sonrayla var, bunu biliyor, rüyayı, inadına rüyayı hatırlıyor. Hatırladıkça, ihtiyarın gözlerini düşünüyor. Düşündükçe gözlerden hiçbir şey hatırlayamıyor. Dağa, gördüğü ve belki göreceği dağa benzetiyor onu. Rüyanın tülü hafızanın rüzgârıyla dalgalanıyor, öbek öbek önüne düşüyor. Belki Konya Karapınar'ının oralarda bir yerlerde, Çıralı Obruğunun göğün bütün turkuazını içine çektiği günlerin birinde, kim bilir belki de hiç gitmediği ancak bu rüya vasıtasıyla gitmiş bulunduğu Hindikuş Dağları'nın saklı iç vadilerinden birinde, bir büyük kuyu ile karşılaşıyor. Göl desen göl değil. Kuyudan çok büyük. Gölet ruhuna aykırı. Canlı, capcanlı, ışıl ışıl, pırıl pırıl bir suyun karşısında buluyor kendisini. Yanında ismini tam sayamayacağı kimi sevdiği büyükleri, çok sevdikleri, arkadaşları, meraklılar, tam da Tanpınar'ın her şey rüyaların garip mantığı içinde gerçekleşiyordu dediği türden bir geçişkenlik. Hayat, şimdi suya dalmak, çağırıcı berraklığın şifasından tatmaktır ya, da, içleniyor. Suya dalmayı istiyor. Suyun rengi öylesine dalgalı turkuaz, öylesine temiz ve berrak ki, su değil de, varlığın teknesi gibi sallanıyor. Şu da, şu da, da, bu da bırakıyor kendisini suya. Bir kalıyor. Ve sanki, sankisi fazla tamamen öyle, bu rüya, bu dekor, bu olup bitenler, sadece onun suya atlaması için var. Artık daha fazla duramaz. Ne kendisini tutabilir ne de rüyanın akışını engelleyebilir. İşte, şimdi yine, ihtiyarın ihtişamlı, yan profiline ikide bir göz atarken, benzer şeyleri düşünüyor. Rüyada bile, daha bitmeden, insana bilinmezliğin ağrısı ile gelen şey, her şey olup bittikten sonra, nasıl da hafızanın, hatırlayışın insafına terk ediliyor. Sanki hafıza, sanki bellek, her şeyi her olup biteni yeniden yoğuruyor, işleyip şekillendiriyor sonra da insana armağan ediyor. Bilseydi, suya dalmadan olabilecekleri, rüyanın içinde bile bilseydi, bırakmazdı kendisini. Dalmazdı. Ne ki hiçbir şey elinde değildir insanın. Hayat bu sebepten ele geçirme, sahip olma savaşıdır da. İşte binbir korku, bilinmezlik ve teslimiyet içinde atlıyor suya. Çıralı Obruğu ya da Hindikuş Dağları'nda bir göle atlayıveriyor. İniyor dibe. Ta dibe inmek istiyor. Suyun dibine, kaygan zemine dokunacak. Sonra da hızla yukarı yükselecek! Öyle mi? İstek ve arzu her zaman gerçekleşir mi? İnsan rüyalarını kurabilir mi? Şuuraltının besinleri, ruhun kimyası, insanın çapraz katsayısı bunu başarabilir mi? Dipte buluyor kendisini. Suyun bulanıklığı içinde. Birden bu suyu kim bulandırmış olabilir? Az önce, yukarıdayken gök kadar derin su, şimdi nasıl oldu da uzak çöl rüzgârlarının sürükleyip getirdiği toz toprak arasında bulanıvermiş. Dahası yükselmek, yukarı çıkmak istediği halde, neden bunu yapamıyor? Sonra, farkına varıyor ki, genç adam, genç adamın gözleri, iki elinin arasında, geniş ve alabildiğine ağır, üstelik kaygan kahverengisi renkli bir taş tutuyor. Bu taş, şimdi bu taş nereden çıkıp geliyor rüyanın katına? Suya atlarken elinde olmayan taş, nasıl oluyor da, dipte iki elinin arasında duruyor ve onun yukarı çıkmasını engelliyor? İnsan, suya dayanamaz. Bir süre sonra nefessiz kalır. Öyle çırpınıyor. Sağa sola dönüyor. Kafasını döndürüyor. Bir balık gibi akıp ağmak istiyor. Fakat boşuna. Her şey boşuna. Ne taşları bırakabiliyor. Ne taşla beraber yukarı yükselebiliyor. Bir deprem, çok şiddetli bir depreme tutulmuş ve artık çıkış yolu kalmadığını, içten ve önceden biliş hali gibi, nefessizliğin göz şişiren, insanı boğuntunun labirentlerinde dolaştıran çaresizlikle, teslim olmaya başlıyor. Ölüm diyor, ölüm bu. Başka bir şey olamaz. Sanki beynindeki oksijen tükeniyor. Ama, hep bir iğne deliği sızıntısı var içinde. Belki diyor, insan böyle böyle ölmeye hazırlanıyor. Ölüm gelip çattığında hiç tanımadığı bir şey olmasın diye tecrübe ediyor onu. Yaşlı adam tekrar ona doğru dönüyor. 'Rüzgârlar sonra dağlaşır' diyor, ya da genç öyle duyduğunu varsayıyor. 'Dağ olmak istemem' daha diyor kendi kendisine... Ufalanmış parçalarına rüzgâr dense bile dağın, böyle iyi, böyle iyi diyor. Uzaklara bakıyor.",male
300,"Köstebek tartışmasına katkı Elçin Yahşi yine yapacağını yapmış!... Dün Cumartesi ekimizdeki bir eleştirimin, kapaktan 'Dorsay'dan Ters Köşe' başlığıyla verilmesi onun fikri değilse ben ne olayım!... Tıpkı yıllar önce, tüm eleştirmenlerimizin bayıldığı Sil Baştan / The Eternal Sunshine of Spotless Mind filmini nefretle karşıladığımda, yine eklerde başlattığı polemik gibi... Eee, kültür işleri sorumlunuz gerçek bir sinema meraklısı olup herhangi bir tersliği kaçırmayınca, sizin başınıza da bunlar geliyor!.. Ben elbette hiç kızmıyorum, hatta şaşmıyorum. Filmlerin bakkaldan aldığınız sabun veya manavdan aldığınız domates gibi somut, genel ve nesnel biçimde değerlendirilen ürünler değil, karmaşık, zengin ve yoğun birer kültürel ürün olduğu gerçeği karşısında, hep ayni yargıları vermemiz beklenebilir mi? Eleştirmenler tornadan çıkmış, ne yapıp edecekleri bilinen mekanik yaratıklar değil, herbiri farklı bir kişilik, çevre, eğitim ve kültürden gelmiş özgür ve özel varlıklar olduğu sürece, bu böyle olacak. Kimi zaman birleşsek de, kimi zaman son derece farklı konumlar alacağız. Ve okuru şaşırtacağız. Sevgili Elçin bu ayrışmanın azamiye çıktığı durumları gözden kaçırmayıp makul ölçüde büyütüyorsa, kültür gazeteciliğinin en doğal gereğini yapıyor. Tüm bu ve benzer örneklerde haklı olduğumu ve sonuç olarak benim yargılarımın tek doğru ve geçerli olanlar olduğunu elbette söyleyemem. Ama rica ederim, Sil Baştan'ın yönetmen Michel Gondry yazar Charlie Kaufman ikilisinden ne kaldı? Haydi, Fransız Gondry en azından ülkesinde birşeyler yapmaya çabalıyor. Ama Amerikalı Charlie Kaufman, temel özelliği zıpırlık ve esas amacı ne pahasına olursa olsun şaşırtmak olan garip filmlerinden sonra ne yapabildi? Gerçek sinema sanatına ne katabildi? Ününü yaptığı filmi Kanıma Gir'i de hiç sevmediğim Tomas Alfredson da benim için öyle biri. Mutlaka çok zeki, entelektüel, sinema tarihini iyi bilen, olasılıkla yaratıcı bir yönetmen. Belki Köstebek'ten sonra birgün benim de seveceğim birşeyler yapar. Ama ve benzeri yönetmenlerin temel bir kusuru var. Entel takılayım derken, sinemanın baştan beri popüler bir kitle sanatı ve iletişim aracı olduğunu tümüyle göz ardı etmek. Ve Hollywood'un temsil ettiği bu anlayışın baş ögelerinden biri olan tür sinemasını da bilmezlikten gelmek. Ben birçok kuşakdaşım gibi, sinemanın en parlak örnekleriyle büyüdüm. Bunların arasında da casusluk veya ajan filmleri ve bunların yakın komşusu olan gerilim, polisiye ve kara-film türlerinin özel bir yeri vardı. Benim gibi Berlin Ekspresi'nden Verboten'e, Beş Parmak'tan Çok Bilen Adam'a, Gizli Ajan'dan Bir Kadın Kayboldu'ya, Korku Bakanlığı'ndan Zafer Yaratan Casus'a, Soğuktan Gelen Casus'tan Akbabanın Üç Günü'ne Lang, Hitchcock, Fuller, Mankiewicz, Tourneur, Ritt veya Pollack imzalı onca başyapıtı tüketmiş birisi Köstebek'e kolayca tav olabilir mi? Ama bunca sinefilliğe de gerek yok. Sıradan seyircinin tepkisi de var. IMDB adlı evrensel sinema sitesine girip bakın. Örneğin ikinci sıradaki 'worst movie ever gördüğüm en kötü film' başlıklı yargıda bulunan Jor Dann şöyle eklemiş: ""This is the ultimate borefest film. Be warned Sizi uyarayım: Bu sıkıcı festival filmlerinin en kötüsü."" Ben de sizleri uyarmış olayım!...",male
301,"Güzel Esin’imiz... 19 Kasım 2011 Cumhuriyet Esin Afşar’ı kaybettik... Bugün (17 Kasım Perşembe) onu sonsuzluğa uğurladık... Aslında sonsuzluk diye bir şey yok... Her şey burada olup bitiyor... Bu herkes için olduğu gibi, Esin Afşar için de böyle... O güzel, çocuk, tatlı; incecik bedeninde, kişiliğinde, çeliksi bir irade, tutku ve çalışkanlıkla sımsıcak bir yaşama sevincini birleştirebilmiş kadını artık görme şansımız olamayacak. Kayıtlarda sesini dinleyecek, görüntülerini izleyebileceğiz. Hepsi bu kadar... Öyleyse sonsuzluktan kastımız ne? Bu bizim avuntumuz... Fakat bu avuntunun içinde hiç mi bir gerçeklik payı yok? Sonsuzluk bence, kendi yaşamlarımızda ve başka yaşamlarda derinleşebildiğimiz ölçüde söz konusu olabilir... Sıradan, derinliksiz bir yaşamın herhangi bir sonsuzlukla ilişkisi olamaz. Sonsuzluk, yaşarken hissedebileceğimiz bir şeydir... Esin Afşar’ın ölüm haberini aldığımda, içimden geçen iki sözcük, “Güzel Esin’imiz...” oldu... Gazetede bu yazıya başlamadan önce masa komşum Kâmil Masaracı’yla bu ölümü konuşurken, da Esin için “nadide çiçek” sözcüklerini kullandı... Başkalarında derinleşmek derken, söylemek istediğim buydu... Esin Afşar, onu çok yakından tanıyanlar için gerçekten de “güzel Esin’imiz”, “nadide (ender) bir çiçek”ti... *** Cemil Reşit Rey konser salonundaki anma töreninde ağabeyi Oktay Sinanoğlu’nun konuşmasını izlerken de benzer şeyler düşündüm. Esin Afşar bir rastlantı değil, bir sonuç. Ağabeyi Oktay Sinanoğlu’yla birlikte, Cumhuriyetin ilk kuşaklarından, yurtsever bir ailenin çocuğu. Babalarının ilk eşinden ağabeyleri Suat Sinanoğlu ise, DTCF’de öğretmenimizdi. Onun “Türk Hümanizmi” adlı kitabı, bütün yurtseverlerin, yüreğinde aydınlanma ışığı taşıyan herkesin başucu kitabı olacak değerdedir. Atatürkçü aydınlanma düşüncesi ve bu düşünceden sapmalar konusunda ben daha aydınlatıcı bir kitap okumadım. Oktay Sinanoğlu’nun konuşması ve Esin Afşar’la ilgili başkaca söylenenler, bana Sinanoğlu ailesi ve çocuklarıyla, Esin Afşar’ın da onca sevdiği Nâzım Hikmet arasındaki benzerliği düşündürdü... Nâzım, bizim ölçülerimize göre “aristokrat” bir ailenin çocuğuydu. Fakat bütün yaşamını, halkına, yurduna, bütün dünyada insana yaraşır bir yaşama kavuşulmasına adadı. Tıpkı Sinanoğlu’lar ve çocukları gibi... Onlar böyle insanlardı... Bu gelenek yakın zamanlara kadar da böylece sürdü... Fakat bugün bambaşka bir ülkede yaşıyoruz... Aydınlanma düşüncesi ayaklar altında... Cumhuriyetin değerleri beş para etmez insanlar tarafından alçakça aşağılanıyor. Dedeleri, nineleri, babaları, anneleri Cumhuriyet değerleriyle yetişmiş, Cumhuriyete gönülden bağlı kuşakların günümüzdeki çocuklarının birçoğu, ya suskunluk içinde ya da sivil darbecilerin buyruğundalar... Böyle bir zamanda, Esin Afşar’ı yitirmiş olmamız, insanı daha da acı duygularla yaralıyor. *** Şimdi söyleyeceklerim ise sadece sevgili Esin Afşar’a yönelik olsun. Sevgili, güzel Esin’imiz... Nadide çiçeğimiz.. Paris’te, İstanbul’da karşılaşmalarımız daha çok rastlantısal da olsa, senin iyilikle dolu yüreğini yüreğimde hep hissetmiştim... Isıtan gülümseyişin, dobralığın, sevgili eşin Şener’in anma töreninde onca vakur ve özlü bir konuşmayla dile getirdiği seçkin, içten, benzersiz kişiliğin beni de her karşılaşmamızda etkiler, içimi ısıtırdı... Sonsuzluk bir anlamda başka insan yüreklerinde sonsuzlaşmaksa, yaşadığım sürece yüreğimde sonsuzlaşan dostlarımın arasında olacaksın...",male
302,"Sağduyunun Soruları ve Yanıtları 18 Ocak 2009 Cumhuriyet “Bilgi kirliliği” (ya da “kirletilmiş bilgi”) deyimi İngilizce “disinformation” (Fr. desinformation) kavramının mükemmel bir Türkçe karşılığı. Bilgi bozulması, bilgi karışıklığı diye de çevrilebilirdi… Bilgi kirliliği dediğimizde bunların hepsini bir arada düşünüp duyumsuyoruz. Bu da Türkçemizin bir yeteneği… Konumuz dil ve Türkçe olsaydı yazıyı mutluluk duyarak sürdürebilirdim. Yaşamakta olduğumuz bilgi kirliliği ortamında böyle bir şansa ne yazık ki sahip değiliz… *** AKP’nin hükümet oluşundan bu yana Recep Tayyip Erdoğan’la yatıp Recep Tayyip Erdoğan’la kalkıyoruz. Bir süredir buna bir de Ergenekon eklendi. Bu iki ad birbiriyle buluştu, birleşti, kaynaştı, içinden çıkılmaz bir yumak oluşturdu. Öyleyse sağduyunun zorunlu kıldığı ilk soruyu soralım: Bu kişinin ve başkanlığındaki siyasal partinin söz konusu soruşturma ve davayla ilişkileri demokrasiye olan sevgi ve bağlılıklarıyla açıklanabilir mi? Eğer sağduyumuzu bütünüyle yitirmişsek, yanıtımız evet olacaktır. Fakat eğer sağduyu bizi bütünüyle terk etmemiş, bir başka deyişle de yaşamakta olduğumuz bilgi kirliliği ortamında aklımız ve vicdanımız henüz tümüyle kirlenmemişse, başka nedenler de arayacağız demektir… *** Bu nedenler neler olabilir? Çok yazılıp konuşulmuş olsa da bazılarını yine de sıralayalım: AKP’ye ne kadar muhalif ses varsa susturmak. Medyayı bütünüyle AKP’nin (bu demektir ki Recep Tayyip Erdoğan’ın) buyruğu altına almak. Orduda direnmekte olan bağımsızlıkçı, yurtseverci geleneği tümüyle yok edip AKP (Recep Tayyip Erdoğan) emrinde bir ılımlı İslam ordusu yaratmak. Mümkünse CHP başta olmak üzere bütün muhalefet partilerini de darbeci olarak söz konusu davanın içine tıkıştırarak sindirip susturmak, yok etmek, bütünüyle ortadan kaldırmak ya da belki göstermelik olarak(demokrat görünmek için) varla yok arası yaşamalarına izin vermek… Vb… *** Çirkin “Taraf”ların yanı sıra aynı çirkinlikteki “tarafsız”lar, mide bulandırıcı bir “konformizm” ve kolaycılıkla “Peki ya bulunan silahlar, el bombaları” diyeceklerdir ve zaten demekteler… Sağduyu onları şu sorularla yanıtlıyor: Hangi ahmak, evinde, hem de polisin eliyle koymuşçasına bulacağı biçimde, bu silahların gömülü olduğu yerlerin sözüm ona krokilerini saklar? Bu silahlar neden şimdi, şu sırada bulundu? Bazıları neden, hemen önce gömülmüşçesine gıcır gıcır? Vb… *** Sağduyunun bir başka temel sorusu şu olabilir: Bu ülkenin yurtseverleri, ülkenin geleceği için kaygı duyan insanlar, bir çıkış yolu ararlarken, katillerle, devletin içinde ve dışındaki çetelerle işbirliği yapmayı düşünebilirler mi? Bilgi kirliliği vicdanınızı ve aklınızı kirletmişse ya da zaten aklınız ve vicdanınız en baştan kirliyse, bu soruyu evet diye yanıtlayabilirsiniz. Ama sağduyunuzu henüz yitirmediyseniz yapacağınız şey böyle bir soruyu elinizin tersiyle itmektir. Sağduyunun beklediği de budur. *** Kanada’dan konuşan psikopatı izlerken, jestlerinde ve mimiklerinde “Kuzuların Sessizliği”ndeki Anthony Hopkins’i görüyordum… Fakat daha da vahim olanı, bir ülkenin yazgısını ilgilendiren böyle bir davayı zırvalarıyla yönlendiren bir manyağın, neredeyse bütün bir toplumca bir kuzu sessizliğiyle izlenmesi… Bilgi kirliliği sonuçta bu akıl ve vicdan kirliliğini yarattı. İstenen ve beklenen de herhalde buydu… Böyle bir durumda sağduyunun göstereceği çıkış yolu ne olabilir? Etrafa saçılmış ve saçılmakta olan pisliğin herhangi bir biçimde bir parçası olmayı kesinlikle reddetmek ve söz konusu kirlenmenin, bozulmanın, karışıklığın başlıca sorumlusu olan bugünkü siyasal iktidardan mutlaka ve mümkün olabilecek en kısa sürede kurtulmak.",male
303,"Orhan Pamuk Bey Şimdi Nerede? 14 Mayıs 2011 Cumhuriyet Nobel ödüllü yazarımız Orhan Pamuk’tan çoktandır haber alamıyoruz. Okurları merak ediyor olmalılar. Uzun süredir artık okuru olmadığım halde, doğrusu ben de merak etmiyor değilim. Acaba nerede, neler yapmakta, neyle meşgul? Pasifik Okyanusu’ndaki adalardan birinde tatil yaparken son romanını mı tasarlıyor? New York’taki evinde dünyanın öteki büyük yazarlarıyla sohbette mi? İstanbul’da, Boğaz manzaralı olduğu söylenen evinde “Masumiyet Müzesi”nin çalışmalarını mı sürdürüyor? Özel yaşamı ne durumda? Hintli sevgilisi hanımefendiyle nasıllar? Büyük yazar mertebesine yükseldiniz mi size ilişkin her şey ister istemez merak edilir. Orhan Pamuk acaba neden uzun süredir bizi demeçlerinden mahrum bırakıyor? Dünyada, kendi ülkesi Türkiye’de yaşanmakta olanlar konusunda düşündüklerini (herhalde düşünüyordur) neden biz sıradan ölümlülerle paylaşmıyor? Paparazzi muhabirleri, fotoğrafçıları nerede? Biricik nobelli yazarımız hakkında neden herhangi bir haber üretemiyor, belki kaset değil ama özel yaşamına ilişkin bir görüntü bulup çıkaramıyorlar? Yandaşlarında, amigolarında, onu bir düşünce özgürlüğü kahramanı yapmada birbiriyle yarışan yakın dostlarında neden tık yok. Onlar bile şu son günlerdeki rezaletlere artık dayanamazlarken şaşkınlıklarını dile getirmektelerken, büyük yazarımızın suskunluğu konusunda neden bir çift laf etmiyorlar? Doğrusu bütün bunlara anlam veremiyor, sorularıma yanıt bulamıyorum... *** Orhan Pamuk bir yayınevimizin klasikler dizisi için, bildiğim kadarıyla büyük Rus klasiklerini yayına hazırlıyor. O yazarların yazdıkları dili bilmeyen birinin, Nobel ödüllü de olsa, bu işin üstesinden nasıl gelebileceği ayrı konu. Kendisini yazarlarla, örneğin Dostoyevski’yle eşit değerde saydığı da duyumlarım arasında. Acaba Dostoyevski’nin, siyasal görüşleri ve duruşu nedeniyle, yirmili yaşlarında idama mahkûm edilip çarın bağışlamasıyla infazdan son anda kurtulduğunu; yaklaşık on yıl Sibirya sürgününde kaldığını biliyor mu? Aynı Dostoyevski’nin tüm yaşamı boyunca ülkesi Rusya’da yaşanmakta olanların tam içinde yer aldığından, her zaman siyasal bir duruşu olduğundan ve “Rusya’nın dışındayken sanki kafam çalışmıyor, düşünemiyorum...” dediğinden haberli mi? Orhan Pamuk yayına hazırladığı yazarlardan Tolstoy’un monarşiye, orduya, kiliseye, kurulu düzenin baskıcı bütün kurumlarına karşı savaşımından, bu nedenle başına gelenlerden ne ölçüde haberli? Örneğin Çehov’un, verem hastası iken, gözlem yapmak ve gördüklerini yazmak amacı ile, Rusya’da ağır cezalı mahkûmların gönderildiği Sahalin Adası’na gittiğini, dönüşünden sonra da “Sahalin Adası” adlı ürpertici kitabını yazdığını biliyor mu? Rus klasiklerini yayına hazırlayan biri olarak, bu konularda bir fikri, kaygısı, herhangi bir düşünce kırıntısı var mı? *** Orhan Pamuk Bey şimdi nerede diye başladım, öylece de sürdüreyim. Doğrusunu söylemek gerekirse, nerede olduğu, ne yaptığı hiç umurumda değil. Ülkesi Türkiye’de yaşanmakta olanlar konusunda ne düşündüğünü de merak etmiyorum. Çünkü şimdiye kadar söyledikleri ve yaptıkları; onun örneğin Silivri’deki hukuk ve insanlık faciası, iktidardaki siyasal parti tarafından Cumhuriyetin bütün temel değerlerinin yok edilmekte oluşu, ülkeye gittikçe egemen olan korku, baskı, yalan ve ahlaksızlık ortamı konularında bir düşünce ve söyleminin olamayacağını, olsa da bunların yine iktidardaki siyasal partinin işine yarayacağını gösteriyor. Bütün bu nedenlerle, sadece Nâzım Hikmet, Sabahattin Ali, Aziz Nesin, Orhan Kemal, Yaşar Kemal ya da Vedat Türkali gibi büyük toplumcu yazarların değil; eli kalem tutan herkesin toplumun sorunlarına kafa yorduğu, bir duruş ve tavır sahibi olduğu, bu nedenle de devletin hışmına uğradığı bir ülkede, bu ülkeye çok yararlı olabilecek bir uluslararası ödülün Orhan Pamuk gibi birine verilmesi, ülkemiz için büyük bir kayıp olmuştur. 18 Mayıs Çarşamba günü saat 14.00’te müzisyen Haluk Çetin’le Kocaeli Kitap Fuarı Salonu’ndayız.",male
304,"Onaltı saat yirmi küsur dakika... Rüstem Paşa Camii'nin tarihî çinilerine yaslanmış içimi dinliyorum. Ne kadar derinde her şey. Ne kadar açıkta. İşte birden gözlerimi açıyor, bu Ramazan günü, oruç dalgaları içinde çinilerdeki ışık geçişlerini yakalamaya çalışıyorum. Gerçekten bir ışık geçişi var mı yoksa onu ben mi uyduruyorum aslında bir önemi yok. Zaman, ateşte ve toprakta nasıl köpürür, hayal inancın aşkıyla nasıl çiçeklenir belki, belki onu arıyorum. Büyük bir kazaya uğramış ve komada kalmış bir kazazedenin nice zaman sonra gözlerini hafiften araladığında gördüğünü varsaydığım mavi köpükçüklere mi benziyor şu karşımdaki duvar? Evet evet, önce yekpare bütünü görüyorum. Doygun ve alabildiğine mavi bir yüzey. Geçişler, şekiller, süslemeler, çiçekler, soyutlamalar ve detaylar onu bir duvar olmaktan, bir biçim olmaktan çıkarıyor, kafesten uçmakta olan bir kuş gibi özgürleştiriyor. Ve yumuyorum gözlerimi. Fısır fısır insan sesleri. Yabancı. İngilizce. Yer yer Fransızca ve İspanyolca. Ve elbette, çocuğun sesi. Sanki uzunca zaman denemesi yapılmış, duygusu dahil, iniş çıkışları da ayarlanmış ses! 'Suuuuuuu'... 'Buz giibiii suuuuuu'. Bağırıyor. Kim bu çocuk? Susuzluktan yandığımızı bilmiyor mu daha? Hay çocuk. Bir işaret müziği misin sen? Oruç kaç saat sürüyor bugün haberin var mı? Onaltı saat yirmi küsur dakikanın karşısına buz gibi su konulur mu hiç? Sen de mi çinilerin içinden yükseliyorsun, Horasan karışımı bir susuzluğun iniltisi mi tersten? Çıkıyorum. Nereye gitmenin, nereye gideceğini bilmenin bir anlamı var mı? Nereye gidecek olursanız olun, on altı saat yirmi küsur dakikanın içindesiniz. O halde, yapılacak en iyi şey zihni meşgul edip bedenen hareket halinde olmak. Şu cins cins hurmalara bakmak. Ne çok hurma çeşidi var dünyada! Zeytin, peynir, meyveler, kuruyemiş, bal, limonata, erik kuruları, her zaman keskin kahve kokusu. Bu on altı saat yirmi küsur dakika bulunmaz bir fırsat bir yandan. 'Hareketin zıddı sükun değil' diyor bir ses içimden. 'Sükun hareketin düşüncesidir akledene'! Bak hem hiçbir zaman kirazlar bu kadar iri, kayısılar bu denli sarıca ve cilveli, hurmalar inadına romantik, pastırma nazlı, limonata çapkın, peynirler filozof, ekmekler çiftçi, su yer altı mağarası serinliğinde, zeytinyağı kayıp giden bulut, insan sesleri pencereden sokağa taşan konser provası cıvıltısı halinde görünmeyecek. Her şey her yeniden olup bitmekte, renkten renge, şekilden şekle, kokudan kokuya akıp gitmektedir. Bütün bu olup bitenler karşısında kendi etkinliğimi geri çekmiş, eşya, renk, ışık, koku, tat ve daha ne kadar olgu varsa onun inisiyatifine teslim olmuş durumdayım. İradem adeta gram gram dağılmış, iftar vaktinin çekimine bırakılmış. Yaşamanın kendisinde bir vecd, bir manevi sarhoşluk varsa eğer, işte on altı saat yirmi küsur dakika orada göz kırpıp bekliyor beni. Hem istesem bir dakika bile geri alabilir miyim şimdi? Bir orkide çiçeği gibi camdan baksam hem.... İstanbul her şeye rağmen ve her durumda doğudur ve bu ona pek yakışır. Batıya kaydıkça, görüntüsü batılılaştıkça büyüsünü ve çekimini de yitirir şehir. Ramazan, yer yer arabesk ve yer yer köksüz taşmalar halinde sokağa taşsa bile ondaki iç denge derhal harekete geçmekte ve kontrolü ele almaktadır. Selatin camileri, Yeraltı Camii, Arap Camii, Üsküdar camileri ve dahası Ayasofya bu dengenin gözetleyicileri ve kurucularıdırlar. Turhan Valide Sultan'ın en karışık devirde bile inat ve aşkıyla bina ettirdiği Yeni Cami ve çevresindeki yapılar otuz gün sürecek fakat yirmi küsur dakikası emilse bile on altı saati bir şekilde kalacak oruç saatlerini duymak açısından fırsatlarla dolu olabilir. Herkesin benim gibi başıboş, işsiz güçsüz olması da gerekmez. Avarelik bir boş zaman eylemi değil ki...Avarelik zamana ve hayata bir tür katılış ve dokunuş yöntemidir. Mısır Çarşısı'nın neredeyse dört bir yanına çöreklenmiş hayat çıngırağı bazen güneş gözlükleriyle, bazen yeni moda kulaklıklarla, bazen de serin bir duvara yaslı halde sanki bin yıldır aynı ses tonuyla devam etmekte olan vaaz sesleriyle doldurulabilir.... Kendime gelip, on altı saat yirmi küsur tekerlemesini bir nebze unuttuğumu varsaydığımda, Galip Dede Yokuşu'nda buluverdim adımlarımı. Öyle ya, vakit geniş, görüp duyacak çok şey var. Galata Mevlevihanesi'ne geri dönüp, hamuşan bölümünde bir süre eğleneceğim ancak, önce şu sese kulak vermeliyim. Yirmili yaşlardaki dört beş kişilik, uzun saçlı, hippi görünümlü, kendilerini müziğin ve dünyanın merkezine oturtmuş şu grup ne yapıyor şimdi? Haydi bakalım. İnanılmaz bir coşkuyla ilahi söylüyorlar işte. 'Yunus sen bu dünyaya niye geldin'...Çevreleri merak ve hayranlık halesiyle çevrilmiş. Hem ne diye bağırıyordu Rüstempaşa'daki çocuk... 'Suuuuu'... 'Sucuuuuu'... Baktım saate yirmi dakika bile kalmamış iftara...16 saat nerede şimdi, hangi batıda? Doğu nereye kanatlanıyor? Yoksa komada mıyım hâlâ...",male
305,"Burak Yılmaz'ın geçen hafta söylediği bir şey var: Fenerbahçe de Trabzonspor da şampiyonluğu hak ediyor. Hakikaten de öyle... İki takım da inanılmaz mücadele ediyorlar. Gol yemiyorlar, takım halinde hücum edip, takım halinde savunma yapıyorlar. Kaliteli bir futbol göremiyoruz ama kazanmayı biliyorlar. Ligin mesafesi çok kısaldı. Tabii gerilim de oranda arttı. Fenerbahçe bu sezon kötü oynadığı maçlarda puan kaybetti. İyi oynadığı karşılaşmaları kazandı. Trabzon, Manisa'da puan kaybetseydi aynı şeyleri söyleyebilirdik. Fenerbahçe 13 maçta 37 puan aldı ama hâlâ lider değil. Bu performansa rağmen hâlâ zirvede değilseniz rakibinize saygı göstermeniz gerekmektedir. Türkiye liginde böyle bir yarış daha yaşanmayacaktır. İki takım da hem oyuncuları ile, hem taraftarları ile hem de teknik adamları ile müthiş bir sezon geçiriyor. Fenerbahçe saha içinde iyi organize olamıyor. Trabzon'da da aynı sorun yaşanıyor. Takımlarda bu olgunluk yok. İyi oyuncuları var ama telaşlı bir durumda oynuyorlar. Tedirginlikleri var. Bir takım 6 puan önde olsa bu maçları çok rahat kazanabilirler. Kaybın artık telafisi yok. Bu da kalitenin yansımasını engelliyor. Ligin ikinci yarısındaki Fenerbahçe mağlubiyeti Trabzonspor'u kendine getirdi. Ligde artık yüzde 55'e yüzde 45'lik bir Trabzonspor avantajı var. Bunu söyleyebiliriz. Trabzonspor'un iki kritik maçı var. Biri Eskişehir diğeri de Karabük. Her yıl şampiyon olan takımlarda unutulmaz oyuncular çıkar. Bu sene de Burak damgasını vuracak. Türkiye'de gelişme gösteren en iyi birkaç oyuncudan birisi. İnanılmaz formda. Bundan daha iyi nasıl oynayabilir bilmiyorum. Giray ve Egemen oynadıkları maçlarda tavan yapıyorlar. Birkaç haftadır tekleyen Selçuk dün inanılmaz iyi oynadı. Selçuk günümüz futbolunda en ideal orta sahalardan biri. Avrupa'nın hangi takımına götürürseniz götürün sırıtmadan oynayabilir. Umut'un arkasında oynayan 3'lünün savunması olmadığı için eli ayağı düzgün bir takım karşısında Trabzon zorlanır. Eskişehir maçında bu sıkıntıyı yaşayabilirler. Trabzon'un bir avantajı da Beşiktaş ve G.Saray'ın yarıştan erken kopması. Böyle olmasaydı Trabzon, G.Saray ve Beşiktaş'tan 6'şar puan alamazdı. Bu, ligin dengesini bozdu. Bursaspor dün 'sıkı' oynamadı. Bunu Trabzsonspor'a kıyak anlamında söylemiyorum. Sonuçta geçen sene şampiyon oldular, bu sezon da artık hedefsiz kaldılar. Bunun sıkıntısını yaşıyorlar. Kafa olarak motive olmaları bu şartlarda zor.",male
306,"50 yıl boyunca FBI'ı yönetmek! ATİLLA DORSAY 03.03.2012 Clınt Eastwood yeni filminde tam Amerikan tarzı bir biyografiye soyunuyor. Hem de ülkenin ve çağın en gizemli, tartışmalı ve etkin kişiliklerinden biri, FBI'ın efsanevi yöneticisi J. Edgar Hoover üzerine. Ve Hollywood'un klasik duygusal yaklaşımıyla idealize ve romantize ettiği, böylece gerçeklere ters düşen biyografilerin dışında kalan, klinik bir rapor kadar yansız ve mesafeli gözüken filmlerden birini yaratıyor. En yakın örnekleri Oliver Stone'un ünlü 'başkanlar üçlemesi', yani JFK (John Fitzgerald Kennedy), Nixon ve Bush filmleri olan... J. Edgar Hoover gerçekten ilgiye değer bir kişilik. Ünlü FBI (Federal Bureau of Investigation/Federal Soruşturma Bürosu) 1920'li yıllarda Sovyet Devrimi'nin etkisiyle hızla çoğalan, şiddeti ve silahı kullanmaktan çekinmeyen komünist eylemleri izleyip önlemek için kurulmuş. O zamanlar 20'lerine yeni gelmiş genç bir memur olan Edgar, kuruculardan biri. Ve birkaç yıl sonra, 1924'te büronun başına getiriliyor. Orada yarım yüzyıla yakın (tam olarak öldüğü 1972'ye dek) kalıyor. Görüp tanımadığı başkan, karışmadığı politik entrika, denemediği yöntem yok! Yaptıkları çok tartışılıyor. Örneğin polisin henüz çağdaş araştırma yöntemlerini bilmediği, 'suç mahalli' denen yerdeki hiçbir izi saptayıp kullanamadığı bir çağda, bunun üzerine gidiyor. Böylece hepimizin ayıla bayıla izlediği çağdaş TV polisiye dizilerinde gördüğümüz tüm yöntemlerin babası o! Ama öte yandan, herkesin fişlenip dosyalanması ve bunun sadece 30'ların ünlü kriminal olaylarına karışanlarla kalmayıp, devletin üst kademelerine, hatta başkanlara dek uzanması da onun buluşu... Gerçi bu yöntemler, dev ülkede 'huzur' ve asayişin kurulmasına büyük katkıda bulunmuş. O ünlü gangsterlerin birer ikişer yok edilmesi de bu sayede olmuş. Ama aynı biçimde, her türlü şantaja açık dosyalar ve özel hayata dalarak polis devletini akla getiren dinleme ve belgeme yöntemleri de onun marifeti. ERKEK GÜZELİ SEVGİLİ Film bu kişiliği, geriye/ ileriye gidişlerle, bir nehir gibi akarak veriyor. Eşcinselliği hep söylenegelmiş Hoover'ın 'büyük aşkı', büroya bizzat aldığı ve ölümüne dek yanından ayırmadığı erkek güzeli Clyde Tolson'la ilişkisi de, cesaret ve cüretle, açık biçimde filme dahil edilmiş. Böylece film, Amerikan ve giderek dünya tarihinin 1920'lerden 70'lere uzanan dev bir panoraması haline geliyor. İlk savaş sonrasında patlayan sol ve anarşik eylemler, 1930'larda büyük iktisadi bunalımın çanak tuttuğu gangsterlik, ikinci savaş ve ötesi. Diğer yanda ülkenin kaderine hükmettiği halde özel hayatında ezik ve kompleksli biri. Annesinden başka dişi tanımamış, kadınlara dans etmek için bile yaklaşmaktan korkan, işini ve görevini saplantı haline getirmiş bir garip devlet hizmetkarı. Tüm bunların Clint Eastwood'un şarap kıvamındaki olgun ve klasik sinemasıyla kusursuz biçimde anlatıldığını ve tüm oyuncuların mükemmel olduğunu söylemeye gerek yok. Başta Hoover'ın değişik dönemlerini, usta işi bir makyajın katkısıyla çok iyi canlandıran ve son döneminde biraz Orson Welles'in Yurttaş Kane'ine benzemiş Leonardo DiCaprio. Niçin bu yıl Oscar adayları arasında yer almadı ki? Ayrıca annede Judi Dench, değişmez sekreterde Naomi Watts ve 'sevgili'de Armie Hammer çok çok iyiler. Her şeye karşın, bu uzun (135 dakikalık) filmin ancak dönem filmlerine ve bu anlatılan yakın geçmişe ilgi duyanlarca sevileceğini söylemek, sanırım yanlış olmaz.",male
307,"İzmir Musevilerine tescil müjdesi İzmir Musevi Cemaati sonunda tüzel kişiliğe kavuştu. Böylece yüz yıllık taşınmazların cemaat adına tescilinin yolu açılmış oldu Vakıflar Meclisi, geçen günlerde Cumhuriyet tarihi boyunca ""tüzel kişiliği"" bulunmayan İzmir Musevi Cemaati'nin talebine ""Evet"" dedi. Ve böylece İzmir Yahudileri, İzmir Musevi Cemaati Vakfı adıyla tescillendi. Cemaatin yüz yıllık sorunu böylece çözümlenmiş oldu. Sırada 22 taşınmazın vakıf adına kaydedilmesi var. İzmir Havra sokakta bulunan Şalom, Giveret, Elgazi, Bikurholim, Beth İsrael ve Roşar sinagoglarının yanı sıra, yıkıntı halindeki 12 sinagog ve dört dükkan, artık vakfı malı olacak. Kararda şöyle denmiş: ""İzmir Musevi Cemaatinin tasarrufundaki taşınmazların fermanla tahsis edildiği ve bu fermanın ise 1841'deki büyük yangında kaybolduğu bilinmektedir. Sonuç olarak, İzmir Musevi Cemaatinin Osmanlı döneminde devletçe kabul edilen bir hayır müessesesi olduğu sonucuna varılmıştır."" TÜRKLERİN VE YAHUDİLERİN ke sişen KADERİ Olay beni çok ilgilendirdi. Yalnızca ülkemizdeki azınlıklar konusuyla ilgilendiğim için değil. Daha çok, yakın zamandaki İzmir seyahatimde sokakları ve sinagogların bir bölümünü gezdiğim için... İzmir Kısa Film Festivali başkanı Nesim Bencoya, bizi Yahudi semtine götürmüştü. Ve 'kortigo' tarzı, avlulu eski Yahudi evleriyle eski Havra'ları (sinagog'un Türkçe'si) gezmiştik. En azından üç-dört Havra'nın gayet iyi durumda ve cemaatin namazına (onlar öyle diyor) açık olduğunu, çoğununsa onarım beklediğini öğrenmiştik. Sorumlu Avram Navaro eşliğinde ilginç bir ziyaret olmuştu bu... Eski kahvelerde durup çay içmiş, Subiya denen Yahudi içkisini tatmıştık (Kavun çekirdeklerinden yapılmış bir tür şurup). Onarımlar konusunda kültür bakanının ilgisini ve sözünü bize anlatmışlardı. Cemaat vakıfları temsilcisi Laki Vingas şöyle demiş: ""Bu tarihi kararla birlikte yüzlerce yıldır var olan ve bugün de devam eden kentin en eski cemaatlerinden birine hukuksal kimlik yarattık ve taşınmazların tescilinin yolunu açtık"". İzmir Musevi Cemaati Başkanı Jak Kaya da ""Cemaatimizin en önemli eksikliği, tüzel kişiliği olmamasıydı. Cemaatimiz 1936 yılındaki vakıf yasasındaki değişiklik kapsamında beyanname veremediği için vakıflaşamamıştı. Şimdi tüm mallarımızı vakfımız adına tescil edeceğiz"" demiş. İzmir'de edindiğim Yahudi dostları ve de bu kararı alanları kutluyorum. Türkiye Yahudilerini, İsrail'le karıştırma densizliğine düşenlerin dışında herkesin mutlu olması gerekir. Çünkü Türkler ve Yahudilerin kaderleri tarih boyu kesişmiş ve onlar hep bizim dostumuz olmuş, öyle kalmışlardır. Tıpkı bizim de en zor zamanlarında onlara el uzatmamız gibi...Bu dostluğu diri tutmanın, giderek Türkiye mozaiği içinde yaşayan tüm farklı etnik ve dinsel gruplara yakınlaşmanın sayısız faydaları olacaktır. Dışardan gelen tüm kışkırtmalara kulaklarımızı tıkayarak, bu yakınlaşmayı gerçekleştirmeliyiz..",male
308,"Küsmek! Anadolu'nun uzak kasabalarından birisinde geçti çocukluğum. Bazen küsülü kaldı. Bazen beklenmedik sürprizlerle açıldı durmadan bir kapı. Anadolu'yu nedense kapıya benzetmişiz tarihte. Hem oraya girişin zorluğunu hem değerini hem de mahremiyetini vurgulamak için belki. Bir kere kapı denilmiş ya ona, tarih kitaplarında, romanlarda, açılan Anadolu kapılarından söz edilir durmadan. Ben de kapıları çok severdim. Çok da ürkerdim onlardan. Bazen en çetin duvardır bir kapı. Hele 'küsüklü' ise. Küsüklemek, kilitlemek anlamında kullanılan bir kelime. Her şeyin basit fakat işlevsel halini bulmakta pek mahir olan eski hayatımız, demir kilitlerden çok önce bulmuş bu düzeneği. Oldukça basit bir mantığı var üstelik. Çoğunca ahşap olan kapıların arkasında, açıp kapama işini gören ahşap parçanın arasına sert bir tahta veya odun parçası sıkıştırmaktan ibaret küsüklemek. Meşe, dut ve ceviz gibi sert ve dayanıklı parçalar her zaman tercih edilir. Bir kere küsüklendi mi kapı, kırmaktan başka çare yoktur artık. Ya kapı kırılacak ya küsük. İşte ben, kendi kendime, bilmeden ve ister istemez bağlantılar kurar dururum, kapıyla, insanla ve küsük arasında. Zamanla insan arasında. Küsmekle ilgileniyorum nicedir. 'Küsmek nedir?' 'İnsan kime ve niçin küser?' diyerek dönüp duruyorum kendi etrafımda. Aslında, ve dergilere yansımış iki haberden özellikle de etkilendiğimi, bu haberlerin beni 'ilgilendirdiğini' itiraf etmeliyim. Ne var ki ilkin, küsük ve küsmek arasında bulduğum bağı söylemeliyim. Küsük, nasıl kapıyla dışarısı arasındaki irtibatı kesiyorsa, küsmek de insanla hayat, insanla insan arasındaki irtibatı koparıyor. Küsmek, kilitlenmek, kapanmak, kapalı durmak anlamına geliyor ister istemez. Dahası, etimolojisinden emin değilim ancak büyük ihtimalle, küsmek, küsüklemekten de geliyor. Küs, artık bir ses taklidi kelime midir, bir emir kipinin dönüşmüş hali midir bilmiyorum. Bildiğim tek şey, anlamın taşa taşa, dönüşe dönüşe farklı hallere vardığı, durduğu. Dil denilen mucize de bu olsa gerek. 'Ben sende tutuklu kaldım' mı diyordu bir şarkı da ne? Yoksa her şey benim uydurmamdan mı ibaret? Hem tutuklu kalmakla küsüklü kalmak arasında anlam bağı da kurulamaz değil mi? Ah benim şu kurgucu, kuşkucu dahası sorgucu kafam. Sen neredesin? Nerelerdesin? Hem gazetelerin yazdığına bakılırsa, Meksika'da bir dil ölmek üzereymiş. Aslında, dil çoktan ölmüş sayılır da, uzmanlar kanıt ve belge peşinde uğraştıklarından, işin başka bir cephesiyle uğraşıyorlarmış. Ayapanerco adını taşıyan bu dil tam da bir küskünlüğün kurbanı olmak üzereymiş. Küskünlük bakın nelere kadir. 75 yaşındaki Manuel Segovia ve 69 yaşındaki Isidro Velazquez kahramanlarımızın adı. Segovia biraz aksi bir adammış üstelik. Velazquez ise evden çıkmayı sevmeyen birisiymiş. Şimdi hem evden çıkmamak, hem de 'biraz aksi' olmak küsmenin hallerinden mi sayılır bunu psikologlara bırakalım. İnsan niye küser sorusunu sormadan, oltamızı da denize fırlatmadan 1930'lara dönelim. 7Gün Mecmuası yazarı Nihat Ziya, 'İnsanlığa Küsen Adam' adıyla bir yazı kaleme almış. İzmir-Çeşme yolu üzerinde yaşayan ve 'orijinal bir içtihat taşıyan' bu adama çevredekiler 'sır adam' diyorlarmış. Dönemin tasvirci dilinin çizimleriyle dolu yazıdan öğrendiğimize göre adam tahsilliymiş üstelik. Yaban değilmiş. Sözlerindeki elem havası ile içindeki hakikati fısıldayıvermiş; 'Bir dost beklememek, bir dost istememek, her şeyi inkâr etmek bana öyle tabii geliyor ki burada'....Daha ötesine gerek yok. Bu iki haberden nasıl bir sonuç çıkarmalıydım? Bir sonuç çıkarmalı mıydım? Bir kere, küsmek yaşantı geçmişi taşımalıydı değil mi? Geleceğe doğru küsemiyordu insan. Küsmek bir tecrübe eylemiydi. Yaşamak insana başka bir yolu gösteriyordu. Birbirlerini hiç tanımayan iki adamın küsmesinden bahsedemiyorduk. Aralarında manevi bağ kurulmamış kişiler arasında da öyle. Hatta küsmeyi bir denklik eşitlik ilkesi diye algılamış olmalıyız ki; 'tavşan dağa küsmüş de dağın haberi olmamış' bile demişiz. 'Ya dağ tavşana küserse' diye sormamış ne yazık ki kimseler. Öyle ya, varmadığımız, çalmadığımız kapının küsüklü olmasından bize ne? İsterse bir ömür küsüklü kalsın kapı, çürüsün. Biz kapıyı çalmadıktan sonra küsmenin ne hükmü kalır? Değer verme anlamı taşımaz mı bu bakımdan küsmek? İnsan değer verdiğine küsmez mi? Değeri, yeniden gözden geçirme eylemi değil mi bu açıdan? Hem bazen ben kendime değer vermediğimden mi küsmüş buluyorum kendime? Kendime küssem kendimin haberi olmuyor mu bazen yoksa? Küsüklü kalsam da benden başka kapıyı çalacak var mı? Ya sizin, herkesin... Şu küsme. Karışık mesele. Dil ölürken arada, kilitli kalırken akıp giden zaman. Neyse.",male
309,"7,2'de yıkılmak 'Yıkıldık' diye manşet atmış gazeteler Van depreminin ertesi günü. Bir tür kelime avcılığına dayanan manşet atıcılığı bu kez 'yıkılma'nın kaç anlamına birden vurgu yapıyordu bunu bilemeyiz ancak ilkin maddeten yıkıldığımız çok açıktı. Bir şehir yıkılmıştı. Bir ilçe neredeyse yerle bir olmuştu. Yer yarılmış, göl kabarmış, ağaçlar devrilmiş, yangınlar çıkmış, duvarlar toprağa karışmış, dünden bugüne kalan her şey hem yer hem de yüz değiştirmişti. 'Sarsıntı oldu ve evler yıkıldı' diyordu adam, iştahla soru soran muhabire. Muhabir biraz daha ileri gidiyor 'Sizin yıkılmadı mı?' diye soruyor adam da safça 'Yok bizimki yıkılmadı karşı bina yıkıldı.' diyordu. Halbuki adam önce ellerini kazma kürek gibi kullanmış, yıkıntıların arasından yükselen feryatlara çare olmaya çalışmıştı. Böyle oluyordu, bir kere yıkım başlayınca yıkım yıkıma karışıyor ayakta durduğu zannedilen her şey yıkılıp gidiyordu. Gazeteler pek çok yıkımı birden ifade etmek açısından bu işlek kelimeyi kullanmışlardı; 'Yıkıldık'. Hem madden hem manen göçtük demek de istiyor olmalıydı. Öyle miydi peki, tam olarak olan bu muydu? Öyleyse eğer kimdi bizi yıkan, neydi bizi ters yüz ediveren? Rüzgârın yıktığı bir ağaç gibi miydik mesela. Bütün gücüyle toprağa tutunan ağaç onca onca savruluştan sonra direnememiş ve kökleri dışarıda, gövdesi yere paralel uzanıp kalmış mıydı öylece? Rüzgâr ne kadar güçlü olursa olsun ağaç da güçlüdür sonunda. İkisi de doğanın bir parçası olarak birbirlerine karşı mücadele ederler. Hatta öyle bir hale bürünür ki bu mücadele, rüzgâr inadından vazgeçer, ağaç beli yarıya kadar eğilmiş yarım bir zaferle ayakta kalır. Yeter ki dışarıdan başka bir el gelip ona müdahale etmesin. Onun direnişinin özünü bozmasın. Öyleyse, dönüp soralım, Van'da yıkılan, birdenbire yıkılıveren binalarla deprem arasında da böylesi bir mücadele mi geçti? Geçtiyse eğer ayakta kalanlar neden 'yıkılmadı' da bir utanç yığınından öte geçemeyen bu yığıntılar yerle bir oldular? Yıkılmış bir ağacın asaleti niye yok bu molozlarda da utancın parça parça savruluşu var? Bir de güreşte 'yıkılmak' var değil mi? Yıkmak ne kadar haksa yıkılmak da kaçınılmazdır güreşte. Rakipler eşitse birbirine, iş artık ustalığa, ataklığa, oyun bilirliğe ve sonuçta kadere kalmıştır. El ele uzatılır. Boyun boyuna doğru çekilir. Nefes nefese, ayak dize karışır. İnsan insana bu kadar yakın mesafede yapılan bu 'yıkım' oyununda, seyirciler kadar güreşçiler de heyecan içindedir. Yıkmanın kan kaynatan çekişi kadar yıkılmanın boyun büken saati de işlemektedir arada. Haydi yine soralım, Van'da, 7,2'lik yıkımda da böyle mi olmuştur? Tıpkı iki eşit insan, iki eşit sporcunun arasında işleyen zaman gibi mi gerilmiştir zamanın yayı öğrenci yurdunda? O, öğrencilerin yurdunda? O gençlik ballarının? O süt gibi taze rüyaların? O çevik kasların zeka kamaşmalarının arasında, eşit ve adil adımlarla mı yürümüştür binaların duvarında örümcek? Yaz akrebi, güneş kırığı, su sızıntısı? Böyle mi yıkılmıştır gençler, çatı şemsiyeleri? Kim kimi yıkmıştır burada, bu öğrenci yurdunda? Hangi kirli gözün saydığı kâğıtlar savrulmuştur kara kuşlar gibi yıkılışın tozu dumanı altında? Geçtim güreşteki yıkılmaktan, yıkılıştan, eski bir binanın kontrol altında yıkılışını izlemeye bile razıydım ben. Geçmişin onca anısı arasında etrafı özenle çevrilip sarılan bir binanın yıkılışını görmeye, hüznü yaşamaya hazırdım ben. Merdivenlerinde, balkonlarında, tavan aralarında, gizli odalarında hayatın sessiz adımlarla gelip geçtiği eski bir binanın yıkılışını görmeye bile razıydım ben. Bir vakitler olmayan, şimdiden geri de hiç olmayacak olan binanın yıkılışındaki hüzünle bir mi şimdi, şehrin en işlek caddelerinden birisinde 7,2'lik depremle çöküveren binanın yıkılışı. Her bir katına, her bir eşyasına, her bir anısına insanların onca para saydığı, umut bağladığı bu yığıntı da eski bir binanın hüznüyle mi yıkılıverdi birden? Duygu, acı, hüzün, isyan, bir yapar mı iki yıkılışı? 'Yıkıldık' diye manşet atmış gazeteler. Biri değil neredeyse pek çoğu bulmuş bu kelimeyi. Birileri gelip bizi yıkmış gibi! Karşılıklı eşit taraflar varmış gibi? Deprem, yüzyıllardır kendisini duyurmamış, haber vermemiş, buna karşılık biz bir ağaç gibi, rakibiyle mücadele eden bir güreşçi gibi mücadele etmişiz, direnmişiz ama kaderin hükmüne boyun eğmişiz gibi. Peki kendimizden başka yıkan kimdir öyleyse bizi? Kendi kalesine açıktan gol atma zevki nereden geliyor böyle? Dün olan, hep olan, tekrar tekrar olan, Bingöl'de yatılı bölge okulunda onca genç insanı yıkan, deprem oğlu deprem bizi yıkmaktan bıkıp usanmayacak mı? Hep mu yenecek? Daha doğrusu yenilgiyi hep biz mi peşin kabul edeceğiz? Öğrenci yurtlarımız, öğrenci evlerimiz ilkin onlar mı 'yıkılacak'? Sonra da 'yıkıldık' mı diyeceğiz? Bir gün, çok yakın zamanda bir gün yıkım kara kanatlarıyla başka bir şehirde üzerimize çökmeden 'yıktık' diyemeyecek miyiz? Her iki anlamda. 'Biz yıktık'! Ha, biz 'yıktık!'",male
310,"Kadınların cezalandırdığı erkekler üzerine bir film Kadınlar tarafından cezalandırılmış erkekler üzerine bir film diye de okunabilir Bir Zamanlar Anadolu'da. Hatta Ahmet Oktay'ın unutulmaz dizeleriyle söylersek 'yılgın ve yeniktir erkekler' ve bu film onu anlatmaktadır. Bir kere senaryo sağlam yazıldı mı ve yönetmen de bu senaryoyu aktarabilecek yönetmenlik kudretine sahip oldu mu işte sonuç budur. Mahsun Kırmızıgül benzeri insansız ve sinema sanatından bihaber heveslilerin yönetmen sıfatı aldığı bu ülkede magazin seviyesindeki haberleriyle gündemi dolduranların şimdi harekete geçmeleri gerekir. Düşünmeleri de. Hiç mukayese edilmez ancak Nuri Bilge Ceylan her zaman sinemanın bir insan sanatı olduğunu unutmamıştır. Çok başarılı bir fotoğraf sanatçısı iken çok yaratıcı bir sinema yönetmeni olmayı başarmıştır. Türk sinemasına çerçeve fikrini yeniden getirmesiyle de uzun vadede sinema tarihindeki yerini şüphesiz alacaktır. Kare kare estetik duyuş ve onun özündeki içten derdiyle Türk sinemasının unutulmazları arasına şimdiden girecektir bu film. Yer yer David Liync çakımı karanlık ve ağaç dalgalanımları, Çehov ile Dostoyevski'yi, Yusuf Atılgan ile Gölge Oyunu'nu çağıran anlatım diliyle de yeniden tartışılacaktır. Gölge oyunu dedim de, Nuri Bilge Ceylan her sanatta olduğu gibi sinemada da risk almanın, bir adım öteye geçmenin çok gerekli olduğunu bir kez daha göstermektedir. Hiç iddia etmese de, filmin periferisinde geleneksel gölge oyununu görmemek imkânsızdır. Işığı ve gölgeyi, aslında başlı başına ışıksızlık içinde sonsuz ışıklılık olan geceyi merkeze almasıyla hem kendi sinema çizgisinde esaslı bir yeniliğe girişmekte hem de en üst derecede risk almaktadır. Anadolu bozkırlarının iç yaraladığı kadar ürperti veren belki de sağaltıcı da olan sert lirizmini yansıtmak öyle kolay iş değildir. Başka bir vesileyle ve başka bir bağlamda Cemal Süreya'nın söylediği sözü değiştirerek söylersek 'Anadolu'da sinemacı olmak öyle beleş iş değildir'. Refik Halid'den bu yana perde perde edebiyata yansıyan Anadolu ilk kez bu filmde saçmalığın ötesinde tam da yalın gerçekliğiyle belirmekte, kazanabileceği en gerçekçi, en insancıl hatta haydi söyleyeyim, en politik dili yakalamaktadır. Devlet, bir bakıma insansızlaştırdığı bürokrat ve memurlarıyla kurbanın boynundan henüz çekilmiş kanlı bıçak gibi parlamaktadır. Yönetmen sineması kavramı Bir Zamanlar Anadolu'da ile kitlesel film olmanın kapısını aralamaktadır bana göre. Ceylan'ın filmlerinde her zaman hissedilen toplumsal duyuş yakınlığı Üç Maymun'un ötesine giderek daha bireyden daha bireylere, dolayısıyla daha topluma kaymaktadır. Öyküden öykülere geçmek hem yönetmenin anlatım dilini genişletmekte hem de görsel dağarcığını zenginleştirmektedir. Entelektüel, romancı, öykücü, şair, sosyolog, psikolog, hukukçu, estet, halk adamı, folklor araştırmacısı kısacası bir yönetmende toplanması gereken hemen her özellik yönetmen yetkinliği ve anlatım yumuşaklığı içinde çerçevelere akmakta ve öykü adım adım sahihlik atmosferine bürünmektedir. Filmde zaptedilmesi çok zor ışık kullanımı böylelikle makul görülebilmektedir. Araba farları ve lambasından hareketle ışık kullanmak ve sonuca gitmeye çalışmak film, ana handikabı gibi gözükse bile özünde makul ve izleyici açısından kabul edilebilir niteliklerdir. Kadınlar tarafından cezalandırılmış erkekler üzerine bir film diye de okunabileceğini söyledim Bir Zamanlar Anadolu'nun. Birkaç sahne dışında ve arzu nesnesinin tamamen ötesinde, bir yerde Doğu'nun aşk halesiyle çevrelenmiş bir yerde ise ölümün hemen kenarına çekilmiş bu kadınlar, erkekler üzerinden aslında hayatı hatta zamanı çekip çevirmektedirler. Savcı, doktor, emniyet müdürü devleti bozkırda en üst seviyede iktidarları ile temsil eden erkekler, biraz deşelendiklerinde külden hisarlar gibi savrulmaya başlamaktadırlar. Kaldı ki yönetmenin görsel şölene dönüştürdüğü savrulma metaforu bu bağlamda sebepsiz değildir. Söylemeden söyleme yetkinliği vardır Nuri Bilge Ceylan'da. Kadınları neredeyse göstermeden kadınlar hakkında bir film desek belki biraz fazla mı yorumlamış oluruz filmi? Anadolu'yu, İç Anadolu'yu seçmekle de, tam içine, filmin son sahnesinde olduğu gibi boğazına toprak dolmuş Anadolu'yu, onun kalbini ve dolayısıyla son otopsisini mi göstermektedir bize yönetmen? Erkekler üzerinden, yiğitlik ve mertlik, sertlik ve yanıklık yurdu Anadolu'yu mu kazmaktadır? Kazısı bitmeyen belki henüz başlanmamış olan yurdu?",male
311,"Maçı kulübe kazandı Dün akşam TT Arena'da kora kor bir maç izledik. Hem Galatasaray, hem Bursa kazanmak için oynadı. Hem Fatih Terim'i hem de Ertuğrul Sağlam'ı bunun için tebrik ediyorum. İki milli maçın üst üste oynandığı... Dün akşam TT Arena'da kora kor bir maç izledik. Hem Galatasaray, hem Bursa kazanmak için oynadı. Hem Fatih Terim'i hem de Ertuğrul Sağlam'ı bunun için tebrik ediyorum. İki milli maçın üst üste oynandığı statta zemin yağmur ile birlikte çok ağırlaşmıştı. Gerçekten böyle sahalarda oynamak çok zordur. Dün kaybedenin de kazandığı iki takım izledim. Bursaspor kontra yemedi. Hep oyunun içinde oldu, topla oynadı, mücadele etti, Galatasaray'ı sıkıntıya sokan bir oyun yapısı ortaya koydu. Galatasaray hücumda iyi bir dörtlü oluşturdu. Dün Colin Kazım, Selçuk, Melo ve Riera'nın yan yana oynaması olumluydu. İkisine de alkış Ancak Galatasaray'ın organizasyonlarında hâlâ sorun var. Kulübesinin güçlü olması en büyük avantajları. En önemli gol silahı sonradan oyuna girebiliyor. İşte Milan Baros, girip skoru takımının lehine çevirdi. Baros böyle oynadığı zaman her takıma lazım. Yani dün maçı Galatasaray'ın kulübesi kazandırdı. Galatasaray berabere durumdayken maçı kazanmasını bildi. Bursaspor yenikken gol atıp maçı beraberliğe taşımasını bildi. O nedenle diyorum ki iki takımı da alkışlamalıyız. Ama şu gerçek de ortada ki Bursaspor'u kimse elini kolunu sallayarak yenemez.",male
312,"Kocaman'ın kalması önemli bir artı Güiza, Bilica ve Cristian'ın yerine daha kaliteli isimler alınmalı"" Zor bir sezonu şampiyonlukla tamamlayan F.Bahçe yeni sezon için de iddialı. Avantajlarından en büyüğü Aykut Kocaman'ın kalması. Takımı tanıyor, eksiklerini biliyor. Yaptığı transferler de nokta atışı. Sezonun ikinci yarısındaki muhteşem çıkış fazla abartılmadı ve doğru hamleler yapıldı. Doğru hamlelerden biri Emmanuel Emenike'dir. Emenike iyi bir transfer ve F.Bahçe'ye çok faydalı olacaktır. Sırtı kaleye dönük oynayabilmesi de avantajlarından biri. Geniş alanlarda etkili olduğunu Karabük'te kanıtladı. Ancak dar alanda da kıvrak, çabuk ve kolay adam geçebiliyor. Güçlü bir yapısının olması da F.Bahçe'de çok iyi işler yapacağının kanıtı. Şampiyonluk bazı oyuncularda rehavet yaratabilir. Bu nedenle başarıya aç oyuncular alınmalı. Forma şansı olmayan Bilica ve Güiza da gönderilmeli. Cristian'ın yerine daha kaliteli, hücum yönü yüksek bir oyuncu da alınmalıdır. Türkiye'nin en iyileri Fener'de Orhan Şam, Gökhan Gönül'den sonra Türkiye'nin en iyi sağ bekidir. Gökhan gibi savunma yönü de güçlü, hücum yönü de. Böylece Gökhan'ı dinlendirirken kafasında 'acaba' diye bir şey olmayacak. Üstelik Orhan stoper olarak da oynayabiliyor. Bir takımda çok yönlü oyuncu olması hocanın işini kolaylaştırır. Serdar banko oynar Aykut Kocaman özellikle sezonun ilk yarısında yabancı kontenjanı nedeniyle sıkıntı yaşadı. Bir oyuncu değiştirirken mecburen rotasyon yaptı, takımın kimyası bozuldu. Bu nedenle Serdar Kesimal ve Orhan Şam tam isabettir. Yılda 40-50 maç yapan bir takım için geniş ve kaliteli kadro önemlidir. Yobo veya Lugano'yu çıkarıp rahatlıkla Serdar'ı oynatabilir. Serdar kalitesini milli takımda da kanıtladı. Top tekniği iyi, topu iyi de oyuna sokuyor. Bu durum Aykut Kocaman'a hareket serbestisi sağlar, oyuncu değiştirirken rotasyona da gerek kalmaz.",male
313,"Geçen sezon dramatik bir şekilde şampiyonluk kaybedilmişti. Dün İstanbul'a baktığımızda herkes dışarıdaydı. Bütün sokaklar sarı-lacivertli renklere boyanmıştı. Dünyadaki tüm Fenerbahçelilerin bu şampiyonluğu doyasıya kutladığını düşünüyorum... Ben küçüklüğümden bu yana Fenerbahçeli'yim, bu seneki kadar coşkulu bir taraftar hiç görmemiştim. Taraftar bu kez çok inanmıştı. Tabii futbolcular da öyle... Trabzonspor bu ülkenin en büyük kulüplerinden biri... İkisinin de alın terine saygı göstermemiz gerekir. Puanları aynı... Ama hem ikili averajda, hem de genel averajda daha iyi olan Fenerbahçe şampiyonluğa ulaştı. Türkiye'de futbol adil oynanıyor... Sonuçta baktığımızda son 4 yılda 4 farklı takım şampiyon oldu... Sezon başında Aykut Kocaman hakkında soru işaretleri vardı... İlk yarı sonunda 9 puanlık fark oluşmuştu, Türkiye Kupası'ndan da elenilmişti. Aykut Kocaman adına da çok mutluyum. Neredeyse takımdan ayrılacaktı. Aykut Kocaman'a ailesi kadar güzel bir soy isim bulmuşlar ki... Hakikaten de 'Kocaman' bir kardeşimiz. Her yönüyle bunu söyleyebiliriz. Fenerbahçe formasıyla şampiyonluk yaşamış Kocaman, eşofmanlarını giydiği ilk sezonda da şampiyon oldu. Aykut Kocaman'ın arkasında her koşulda dimdik duran başkan Aziz Yıldırım'ın da hakkını vermemiz gerekiyor. Sarı-laciverti takım Kadıköy'de Trabzonspor'u yenince inanılmaz bir kenetlenme, inanmışlık ve performans gösterdi. Önce puan farkı azaldı, ardından Fenerbahçe Trabzonspor'u geçerek zirveye oturdu. Ancak Trabzonspor'un atağı geçikmedi ve Fenerbahçe'nin Bursa'ya takılması sonrası zirve yeniden bordo-mavi oldu. En sonunda Trabzonspor, Eskişehir'de takılınca yeniden lider olan Fenerbahçe nefes kesen bir yarış sonrası şampiyonluk ipini göğüsledi. Gerçekten de böyle bir heyecan her zaman yaşanmaz. İki takım uzun yıllar unutulmayacak bir yarış sergilediler. Fenerbahçeli futbolcuların yaşadıkları duyguları anlayabiliyorum. Bu sevinç hakikaten de anlatılmaz yaşanmaz. Ama şampiyonluk sevinci bir günlüktür. Tamam bugün de kutlamalar yapılacak ancak maç sonrasındaki duygular çok daha farklıdır. Fenerbahçe nereden bakarsak bakalım çok başarılı bir sezon geçirdi. Özellikle ligin ikinci yarısındaki performansı muhteşem. Fenerbahçe olağanüstü bir iş başardı. Bu sene Fenerbahçe'nin senesi... Aslında Fenerbahçe son 10 yıla damga vurdu. Her branşta çok başarılılar. Fenerbahçeliler sevinecek. Belki gelecek sezon aynı coşkuyu Trabzon yaşayacaktır.",male
314,"Meğer bütün yandaşlar CHP’liymiş Can Ataklı catakli@gazetevatan.com Yarın CHP’nin “Tüzük Kurultayı” var. Parti içi hukuki bir kargaşa nedeniyle iki ayrı kurultay yapılacak. Biri yarın diğeri pazartesi günü. Ancak yarın çıkacak sonuca göre belki de ikincisine hiç gerek bile kalmayacak. Peki kamuoyu bu kurultayların neresinde? Açıkçası, hiçbir yerinde. Çünkü CHP’nin tamamen iç tartışması olan bu kurultaylar halkı hiç ilgilendirmiyor. Halk CHP’nin bundan sonra ne yapacağına, iktidar alternatifi olabilecek politikalar üretip üretmeyeceğine, kendisi için bir umut olup olmayacağına bakar. Elbette CHP’de parti içi demokrasinin kurulması, halkın bu beklentilerinin de tetikçisi olacaktır, yine de CHP içindeki kavga partililer hatta delegeler dışında kimsenin gündeminde değil. Ama gazetelere ve televizyon kanallarına bakıyorum, herkes CHP’den söz ediyor. Özellikle bugüne kadar AKP’yi iktidarda tutabilmek ve yapılan bütün hataları örtbas etmek için çırpınan yandaşlar CHP ile yatıp CHP ile kalkıyorlar. Hepsinin de “ulvi” bir amacı var. Hepsi CHP’nin iç tartışmaları bitirip “iyi bir muhalefet partisi” olmasını arzuluyor. Zannedersiniz ki hepsi de Türkiye’nin tek umudunun CHP olduğuna inanıyor. CHP’nin içinde olduğu kötü durumundan hepsi rahatsız, hepsi tedirgin. Hepsi CHP’ye akıl veriyor, hepsi CHP’yi yeni baştan yaratmaya çalışıyor. CHP değişmeliymiş. CHP değişimi okuyamıyormuş. CHP hâlâ geçmişte kalmış. CHP statükodan kurtulamıyormuş. CHP etkili muhalefet yapamıyormuş. CHP dünyayı anlamıyormuş. CHP böyle gidemezmiş. Güzel işte. Madem CHP bu kadar kötü, niye üzülüyorlar, sevinmeleri gerekmiyor mu? Aslına güya demokrasi adına mücadele ettiklerini söyleyen bu yandaşların söylemek istediği, CHP’nin de tıpkı AKP gibi olması. Diyorlar ki: CHP türbana destek vermeli. CHP Kuran kurslarına karşı çıkmamalı. CHP Türkiye’nin bağımsızlığını dile getirmemeli. CHP bizim istediğimiz anayasa değişikliklerine karşı çıkmamalı. CHP Cumhuriyet ilkelerine sahip çıkmamalı. CHP Atatürk devrimlerini artık savunmamalı. CHP artık Atatürk’ten vazgeçmeli. CHP Kürt özerk bölgesini kabul etmeli. CHP Apo’nun affına karşı çıkmamalı. CHP geçmişini kötülemeli. CHP eleştirmek yerine iktidarı desteklemeli. CHP hapisteki milletvekillerinden vazgeçmeli. Kısacası yandaşlar kendi çıkarları için bunları istiyorlar, bunları hayata geçirmek için çırpınıyorlar ve buna demokrasi diyorlar. CHP’yi de buna davet ediyor ve “Takılın AKP’nin kuyruğuna, onun istediklerini yapın, Türkiye’yi birlikte dönüştürelim, siz de payınızı alın” demeye getiriyorlar. CHP’liler sadece bu gerçeği görseler bile Türkiye’nin çehresini değiştirebilirler. Yarınki kurultayda tüm delegeler bunu göz önüne almalı. ***** Neden tasarı değil de teklif İktidar eğitim sistemini tamamen değiştirmeye çalışıyor. 28 Şubat’ın intikamı olarak da değerlendirilen yeni eğitim sistemine kısaca “4+4+4” deniyor. AKP’nin eğitimi kökten değiştirerek kendi siyasi görüşü doğrultusunda bir sistem oluşturacağı eleştirileri de giderek artıyor. Burada merak ettiğim şu; genellikle köklü değişimleri sağlayan yasalar hükümet tasarısı olarak getirilir Meclis’e. Bunun anlamı şudur; İktidar “ben köklü bir değişiklikten yanayım ve bunun bütün siyasi sorumluluğunu da üzerime alıyorum” demektedir. Hükümetten gelen yasa isteklerine “tasarı” denir. İktidar partisinden ya da muhalefetten milletvekillerinin getirdiği yasa isteklerine ise “teklif” denir. Yasa teklifleri de elbette görüşülür ve yasalaştığı gibi kabul de görmeyebilir. Buradaki incelik şudur: “İktidarlar yasa tasarısının arkasında durur, sorumluğu alır. Yasa teklifine ise karşı çıkmasa bile sorumluluğunu almış sayılmaz.” Eğitimde köklü değişim tasarı olarak değil teklif olarak geldi. Yani hükümet sorumluluğun altına girmiyor ve sayısal olarak çok üstün olduğu Meclis’e havale ediyor. Yani sorumluluğu Meclis’e yüklüyor. Buna karşı yasanın tasarı değil teklif olmasına rağmen Milli Eğitim Bakanı bunu hararetle savunuyor. Kulağı tersten gösterip halkı yanıltmaktır bu. ***** Kız çocuklarının okullaşma oranını düşüreceği eleştirisine hedef olan ve çocukların evde eğitim görmesini sağlayan sistem (Açık Eğitim) üstün zekâlılar içinmiş. İnsan ister istemez düşünüyor: “İnanmamızı bekledikleri bu açıklama da geri zekâlılar için herhâlde!” (Gani Yıldız) ***** Müyesser Yıldız “esir hukuku” istiyor Odatv davası nedeniyle tutuklanan gazeteci Müyesser Yıldız isyan halinde. Hakkında hiçbir suçlama yapılmayan, sadece sahte olduğu ve virüsle bilgisayarına gönderildiği bilirkişi raporuyla kesinleşen bir e-posta’da yazılanlarla iddianame düzenlenen Müyesser Yıldız Hâkimler Savcılar Yüksek Kurulu’na yazılı başvuruda bulunarak hakkında “esir hukuku” uygulanmasını istedi. Yıldız, Anayasa Mahkemesi Başkanı Haşim Kılıç’a da yazdığı mektupta kendisine uygulanan hukuksuzlukları tek tek anlatarak “Şu anda Anayasa Mahkemesi’ne kişisel başvuru hakkım olmadığını biliyorum, ama bu isyanımı hayata geçirebilmem için bana yol ve yöntem göstermenizi istiyorum” dedi. *** NOT: Esirler suçlu değil, düşmandır, savaş sırasında yakalandıklarında bu kapsamda tutulurlar. Müyesser Yıldız hakkında bir suçlama olmadığına göre “düşman” sıfatıyla hapiste tutulduğunu ironik biçimde anlatmaya çalışıyor. ***** “Büyük örgüt var ama göremiyoruz” Hrant Dink cinayeti davasını gören mahkeme, gerekçeli kararını açıklayınca kıyamet iyice koptu. Çünkü mahkemenin gerekçeli kararında ortada büyük bir örgütün varlığının hissedildiği ama bunun görülemediği kaydediliyor. Hâkimler daha ne desin ki? Örgüt ortada. Ama gel de söyle bunun ne olduğunu. Şimdi AKP ve yandaşları çok öfkeli. Davanın Ergenekon’a bağlanmamasından çok rahatsızlar ve üstelik çok da endişeliler. Eğer mahkeme “büyük örgüt var” tanımı yerine “Bu Ergenekon’dur” deseydi herkes rahatlayacaktı. İktidar ve yandaşları cinayeti Ergenekon’a bağlamak istiyorlar ama temas noktası bulamıyorlar. Çünkü olayda adı geçen neredeyse tüm devlet görevlileri bizzat bu iktidar tarafından “güven duyuldukları” için bulundukları yerlere atanmışlar zamanında. Daha da ötesi, iktidar bu kişilerin çalışmalarından pek memnun ki, hemen hepsi Dink cinayetinden sonra terfi ettirilmişler, biri milletvekili bile seçilmiş. Şimdi gelin de bunları Ergenekon’a bağlayın bağlayabilirseniz. AKP adına konuşan Bekir Bozdağ çok öfkeliydi dün. Dink cinayeti mahkemesini AKP’ye karşı komplo kurmakla suçladı. Kısa bir süre önce de MİT’e yönelik ifade atağı da yine AKP’ye karşı komplo olarak değerlendirilmişti. İktidarda işler çok karışıyor galiba.",male
315,"Sokakta yaşamak Çok sonradan fark ettim onları. Aslında tam olarak da kendim fark etmedim. Bir arkadaşım, 'Geçerken görüyor musun kadınla oğlunu?' diye sormasa, onların varlıklarından bile haberim olmayacaktı. O andan sonra bir süre gözlerim onları aradı. Yoksa çekip gitmişler miydi? Yoksa, bu soğuklarda... Hayır hayır, oradaydılar. Bir ırmağın akış güzergahı gibi aktıkça şekillenen caddenin sığınacak bir köşeciğini mutlaka bulmuşlardı. İlk fark edip de bunlar onlar olmalı dediğim biraz şaşırmıştım. Kendilerini öylesine gizliyorlar, öylesine gürültüsüz patırtısız hareket ediyorlardı ki, onları sokağın bir parçası sanmanız kadar doğal bir şey olamazdı. Dillerini, sadece dillerini değil cinsiyetlerini ve kimliklerini de bir kenara itmişçesine yaşamaya çalışıyorlardı. Yaşamaya çalışıyorlardı deyişime bakmayın, bundan emin değilim, gözlerinde öylesine bir ifade yakaladım ki, sanki canlı iki heykel gibi her gün konum ve ifade değiştiriyorlardı. Yoksa onlar şu şaşırtıcı insanoğlunun henüz haberimiz olamayan yeni icatlarından mıydılar? Sonra onları özellikle izlemeye başladım. Günlerce gözledim. Yakından. Uzaktan baktım. Her defasında, orada olup olmamaları, annenin bir savaş yorgunu gibi, eski toprak bir küp gibi yan yatıp kıvrılması, oğlunun nedense hep ayakta, fakat sessizce ayakta durmak istemesi, sessizliğin çarptığı zaman şamarı halleri ilgimi daha bir çekmeye merakımı daha bir kabartmaya başladı. Aslında ben onlardan önce başka birisiyle ilgileniyordum. Onun, sabahın erken saatlerinde, gecenin köründe, tek başına, yan çizerek, özellikle yan yan yürüyerek ömür eskitmesini gözlüyordum. İnce yapısı, yakışıklı sayılabilecek yüz hatları, kırlaşmış olmasına rağmen keskin ve diri saçları, yüzünün gerisinde sürüklediği binlerce soru işareti kafamı kurcalıyordu. Bir olsun onu otururken ve konuşurken görmemiştim. Hareket ve sessizlik sanki onun en büyük gücüydü. Ne birinden bir şey istediğini duymuştum ne de bir şey sorduğunu. Hatta kendisine sorulan kimi sorular karşısında ifadesizliğini ve pervasızlığını da koruyordu sonuna kadar. O kararını çoktan vermiş, kendi iskelesine varmak için ağır ağır kürek çeken bir kayıkçıyı andırıyordu. Ne saatler, ne günler, ne yağmur, ne açlık ne ölümler, kim bilir belki ne de dünya onun umurunda değildi. İşte onun arasına, yan yan adımlarla yürüyen adamın arasına, onlar, anne ile oğul giriverdiler birden. Onlar sokakta yaşıyorlardı. Sokak onların evi olmuştu. Kimse onlara bir şey söylemiyordu. Sessiz ve kabullenilmiş gizli bir mutabakat varmış gibiydi. Zaman zaman onları bin yıllık bir yemeği yerlerken görüyordum. Ellerindeki kaplar sanki taştan oyulmuştu ve bin yıl önce pişmiş yemekler gibiydi. Hiçbir açlık ifadesi, doyma dürtüsü hissedilmiyordu yüz çizgilerinde. Adeta önce çok sevdikleri birini yitirmişçesine kederli ve donuktu bakışları. Ekmek ellerinin arasında arkeolojik bir buluntu gibi ufalanıyor, soğuk bir zaman katığı gibi pelteleşiyordu. Kimdi onlar? Nereden gelmişlerdi? Ne zamandır burada, bu semtte, bu caddede yaşıyorlardı? Sürüsünü yitirmiş göç leyleği miydiler yoksa? İnsan suretine bürünmüş kutsal kitaplardan çıkıp gelmiş mesajcı varlıklar olabilirler miydi acaba? Arada sırada, Prado Müzesi'nde gördüğümü sandığım kimi ortaçağ resimlerinden fırlamış bile sanıyordum onları. İnsanın yitirdiği kayıp ve sahipsiz kolu olabilirler mi diye düşünüyordum. Hayır hayır hiçbiri değildi onlar. Muhtemelen kendi aralarında bile çok konuşuyor, dünyadan çıkıp gitmeye çalışıyorlardı. Geniş dünya, büyük dünya, koskocaman dünya, uzayın derinliklerinde dönen dünya, dağların, nehirlerin, rüzgarların, tarlaların, buğday başaklarının, yüksek gökdelenlerin dünyası, dünyanın pek çok yerinde olduğu gibi, bu şehirde olduğu gibi, bazı çocuklarını sokakta bırakıyor, ya da bazı çocuklar sokağı seçiyorlardı. Onlar niçin ve ne zaman buna uğramışlardı, bir kıymeti var mıydı? Onlar kadar herkes, hepimiz alışmıyor muyduk bu duruma? Bir gün değil bir saat bile, gecenin içinde bir saat bile, kışın bu kemiğinde, sokakta kalmayı, ona teslim olmayı deneyecek cesaretimiz var mıydı? Yine de dün, aklımı durulayan, bir taş köşeden bir gül başı uzanmışçasına içimi kıpır kıpır yapan bir şey gördüm. İki iri ve iyice sarılmış bavul ve ortada bir kalın çuvalı andıran eşya toplamının arasında, anne ile oğul, (ana ve oğul olduklarını bilmesem de öyle saydım onları) yine bir köşede kıvrılmış yatıyorlardı. Botlarını, açık lacivert, aynı boy botlarını gördüm. İkisinin de botları yeniydi ve belli ki birileri hediye etmişti. Uzun botlar sarıp sarmalamıştı ayaklarını. Ve nedense ben ilk kez onların ısındığını, yokluk içinde ve sokakta yaşarken bile bir yaşama neşvesi gezindiğini varsaydım. Büyük bir aldanış içinde olsam bile. Sandım. Sanmak istedim.",male
316,"Sabah köpükleri Boğaz'da... Bembeyaz ve köpük desenli bir tül yayılıyor denizin üstüne. Sanki, deniz örtülü bir pencereymişçesine bir kez daha açılıp aydınlanıyor. Bu köpükler, bu sağa sola yayılıp oynaşan köpükler bilselerdi vaktin sayfalarına nakşettikleri cilveleri bu kadar kolay köpürürler miydi? Nazları daha bir kaprisli, salınışları daha mağrur olmaz mıydı? Olurdu olmasına da, tabiatta gurur yoktur ki...Gururu insan kanı hayata sokar. Kıskançlığı, ince hesap yapmayı da koyar zamanın kefesine. Bu yüzden doğanın cilveleri sanat sayılmaz. Sanat olabilmesi için akıl ve ruh ikiliği gerekir. Tabiat yekpare ruhtur. İşte şu denizin ortasından kabarıp çıkan köpükler de öyle. Nereden bilsin, insan muhayyilesinin onu her gördüğünde başka bir şekle soktuğunu, türlü türlü çağrışımlarla kendi ruhuna merhem yaptığını. Öyle, her zaman öyle belki ama, bu sabah, yaz sabahının bu ürpertici tatlı serinliğinde, bu köpükler daha başka bir sesi, daha başka bir çağrıyı dillendiriyorlar. Yoksa onun sis, yağmur hatta kar altındaki oyunlarına da aşinalığımız vardır elbet. İstanbul Boğazı tıpkı şehrin kendisi gibi hırçındır. Bu köpükler biraz da bu hırçınlığı dizginlemek, önce denizin kendisine biraz sakin kalabildiğinde güzelliğinin nice katlanacağını söylemek de isterler. Çünkü bu köpükler, bu deniz motorlarının, bu ağır şileplerin, bu vapurların, bu mavnaların, bu balıkçı teknelerinin suyu zarif atılışlarla biçmesinden gelen bu köpükler, sadece zamanın gelip geçmesini söylemezler. Zamanın geçişindeki ölümsüz güzelliği de süslerler. Şimdi ben, oturduğum yolcu teknesinin dış tarafından bu köpüklere bir başka gözle de bakıyorum. Sanki aradığım, yıllardır aradığım bir sır varmış da birazdan bu köpüklerin arasından zıplayıp yanıma oturuverecekmişçesine umutluyum. Hele, şu ağır ve cüsseli şilebin arkasına takılmış bir grup arsız martının kanat hareketleriyle her türlü uçuş gösterisine kapıldığı, içi yolcu dolu teknelerin, çok iyi ayarlanmış hız yalpalayışlarıyla öne atıldığı, yanımdaki iki emeklinin dünyanın son güzelliğini birbirlerine gösterircesine gülümseyip mırıldandıkları, sebepsiz yaşama sesinin denizin diplerinden denizin üstüne yayıldığı bu saatte daha böyle bu. Dünyanın başka başka yerlerinde, denizler başka âlemlere atılıp köpürebilirler. Dalgalarını rüzgârın senfonisiyle kıyılarda patlatabilirler. Ama benim asıl düşündüğüm, içten içe heyecanını duyduğum başka bir şey var. Nasıl bir insana gülümseme, yapılan bir iyilik, söylenen bir güzel söz, bir başkası adına duyulan iyi niyet kısacası bütün güzel şeyler ebediyen kaybolup gitmezse, bu köpükler, bu tül çiçeklenişleri, bu beyazın en özgün şekillenişi de kaybolup gitmez gibi geliyor bana. Eğer öyle olsaydı, deniz hiç böyle ölümsüzcesine ve her defasında daha bir güzel köpüklenir miydi? Tuzlu suyun kâinatın çok diplerinden taşıyıp geldiği manevî ağırlık olmasaydı, güzellik duygumuz daha eksik olmaz mıydı? Ömür, bir güzellik uykusu olmaktan çıkıp bir kâbusa dönüşmez miydi? Neredeyse, bu köpüklenişleri denizin rüyasına, bir anlık görülüp de kaybolan ve hafıza çekiçleriyle hatırlanmaya çalışılan rüyalara benzeteceğim. Sahi ne olurdu, köpüklere denizin rüyası deseydik? Ne olurdu? Kabataş- Üsküdar arasında çalışan teknelerden birinde oturmuş akıp giden zamana bakıyorum. Ellerime bakıyorum. Ellerim şehri avuçlayacak kadar ihtiraslı. Lakin biliyorum ki asıl avuçlamak istediğim bu bir köpük sudur. Onu bir ele geçirebilsem, avuçladığım su yitip gitmese sanki evrenin bütün meseleleri hallolacak. İşte diyorum içimden, işte, aynı anda Beşiktaş-Üsküdar arasında da gidip gelen şu paytak teknelerin arasında, şu denizde açılan perdelere baka baka hatırlaman ve hiç unutmaman gereken bir şey var! Yaşayabilirsin ama hiçbir şeyi ele geçiremezsin. Ele geçirdiğin şey ise istediğin şey değildir artık. Neye yarar! Bu köpüklenişler arasından bir kez denizin altından bakmayı da başaramazsak yaşamak? Neye yarar? Bunu da mı yapacaktım diye gülümsüyorum hem kendime hem İstanbul'a. Kimselere gözükmeden tekneden atlıyor ve suya gömülüyorum. Bir süre gözüm kapalı, cenin halinde kalıyorum suda. Duymadan, görmeden, bilmeden kalıyorum orda. Sonra yavaşça açıyorum gözlerimi, suyun yüzeyine bakıyorum. Gökte, üç-beş bulut salınışı köpüklerle yarışıyormuş gibi geliyor bana. Sonra teknelerin, o, zaman şakası teknelerin akışlarına bakıyorum. Ve fark ediyorum ki, altta, denizin içinde hiç köpük oluşmuyor. Bunu keşfediyorum. 'Köpüksüz hayat nedir ki' diyor, tekrar yukarı çıkıyorum. Baktım kimselerin umuru değil. Hem zaten öyle değil mi? Her şey kimse fark etmeden olur. Olsun, olsun...",male
317,"Şaşırma...! Sağ elinde dikenleri ayıklanmış kırmızı gül demeti. Kaç taneydi acaba? Belki dokuz. Belki on bir. Belki yedi. Gül goncaları sanki henüz açmıştı. Sabah ışığının altında daha bir taze ve diri gözüktüler. Kadın? idiyordu. Sevinçli mi? Utangaç mı? Kederli mi? Yoksa. Yoksa, şaşkın mı? Evet evet şaşkındı kadın. Şaşırmış. Boynunu sağ omzuna doğru istemsiz eğmiş, bembeyaz bir mendille tutarmışçasına koltuğunun altında saklıyor gül demetini. Koruyor. Rüzgardan mı? Gözlerden mi? Kendisinden mi? Sabah sabah, hangi kadın bir gül demeti taşır değil mi yanında. Belli ki da bir anlam arıyor yaşadıklarına. Yaşayacaklarını tam kestiremiyor. Niyetlendiği şey ile başına gelecekler arasında koyu sisli bir bölge hissediyor. Duyuyor güllerin her birini. Saklarına inadına gömülmüş güller. O koyu yeşil dirilik dünyaya bir mesaj mı veriyor ne? Fakat bu şaşkınlık, bu şaşırma. Birden bir opera perdesinin açılıverişi mi? Sesin en tok haliyle gök kubbeye yayılışı. Yazılsaydı, sessizce yazılsaydı şaşkınlığın operası, hangi sesle karşılanırdı o? Fakat gereksiz, bu sessiz mahcubiyet yeterince müzikli. Şaşkınlık kendi kıvrımını seven perde gibi salınıyor ışığın altında. Güller şaşkın. Açık şaşkın. İnadına, inadına şaşkın... Şaşırma da bir öğrenme yöntemi değil mi aslında?. Şaşırarak mı öğrenir insan? Şaşırdıkça mı bilir? Bana öyle gelir ki, insan dünyaya büyük bir şaşırma yetisiyle gelir. Sonra, çok sonra, 'hayret' makamı olarak nitelenen şey, birden değil adım adım, alıştıra alıştıra gösterilir ona. Öyle ya, anne karnından dünyaya gelen bebek, birden şaşırma halini gösterebilecek halde olsaydı, seslerin, ışıkların, nesnelerin ormanında kaybolup giderdi. Bir daha da ne insanı bulmak mümkün olurdu, ne de onu bir şeyle ikna etmek. İnsanın eğitimi bir tür şaşırmama, alışma sürecidir bu bakımdan. Büyükler, aslında, ifade edemese bile büyük bir şaşkınlık içinde bulunan bebeğe, şaşırmamayı öğretirler. Oysa bebek bir ses duysa döner bakar. Bir cisim geçse debelenir ve işaret sesleri çıkarmak ister. Köşelere gider bebek. Ateşe gider. Suya gider. Çeker çünkü eşya. Şekiller çeker. Sesler, renkler, biçimler, elleri ayakları, her şey çeker bebeği. O, öylesine bir hayret, öylesine büyük şaşkınlık içindedir ki, onun bu hayranlık verici şaşkınlığı yüzüne yansır. O yüzden bir sanat eseridir bebeklerin yüzü. Saflığın özü oradadır. İnsan sütüdür bebek. Aklaşmasıdır hayretin. Şaşkınlığın tomurmasıdır. Tohumun parlayışı içerden. Sonra alışır insan. Her şeye alıştırılır. İlk kelimeleri söylemesi etrafında bir mucize, bir şaşkınlık patlaması yaratsa da zamanla onlar da alışırlar buna. Bebek adım adım çocuk olur, çocuk adım adım genç sonra da yetişkin. Yetmek, yetişkin olmak, artık alışma çağının son çizgisidir. Büyüdün, yeter artık derler ona. Bizi şaşırtma. Uyumlu ol. İşte zaman, başka, bambaşka bir toprak uyanır insanda. İçinde sakladığı nice bilinmez tohumu yavaşça uyandırır. Şaşırmayı, asıl şaşkınlığı geri getirir. Sanat diyoruz ona. Sanat yoluyla insan, şaşırma, hayret etme özgürlüğünü dahası hakkını yeniden kazanır. Bebekken mahrum olduğu ifade ve yansıtma eylemi, şimdi gün yüzüne çıkar ve kendisini göstermek ister. Bir keman yayında. Bir fırça darbesinde. Kelimelerin yan yana gelişinde. Kurguda. Fotoğrafta. Sanatın, hayalle kucaklaştığı, eşyanın ve dilin bütün hallerini kucaklayarak yapar bunu. Önce kendisi şaşırır. Sonra şaşırtır. Sonra hep şaşırtır. Hayrete, büyük hayrete doğru kanatlanır, yol alır. Sanat şaşırttıkça diri kalır. O kadını görünce beni şaşırtan da bu muydu? Onda saklanmış bir çocukluğunu mu bulmuştum insanoğlunun. Şu gaddarca akıp giden bir yandan titrek ve beyaz yeşili çimenleri gönendiren zaman, tam da kahverenginin nazına bürünmüş kuru yaprağını önüme düşürürken, bilerek mi yapar bunu. İç içe geçmişliğin büyük müziğini, eşsiz operayı duy ve şaşır mı demek ister? Bu yüzden olacak şaşkınlığım hiç bitmez benim. Hayretim hiç tükenmez. Ne vakit ki, şaşırmadığımı, hayretimin ince bir çekişle elimden alındığını duyarım, birdenbire aynanın karşısına geçer gözlerime sorarım; ne oluyor. Daha ne kadar alışacaksın? Daha ne kadar kabulleneceksin? Bitmedi mi emekleme nöbetin? Bak bir içinde bunca hayret kuyruklu yıldızlar gibi kayıp giderken, sen hiçbir şey olmuyormuş her şey çok normalmiş gibi mi yapacaksın? Böylesi hallerde yapılacak en kestirme iş çekip bir şiir okumaktır. Ya da bir fotoğrafa bakmak uzun süre. Camı pencereyi sonuna kadar açıp sokağa aldırmadan bir müzik parçası dinlemektir. Her bir aletin aynı sesi farklı farklı çıkarışındaki hayreti yakalamaktır. Rembrandt'ın bir resmi yoksa etrafta, hızla gelen bir dalganın köpürerek kıyıya vurduktan sonra köpüksüz geri dönüşünü hayal etmektir. İnsan da öyledir çünkü. Köpürerek hayatın kıyısına vurur ancak geriye köpüksüz çekilir. Çünkü köpük yoktur. Köpük onun değildir. Belki de kadının elindeki güller bir demet insan köpüğüdür. Şaşırarak vuruşu bu yüzden benim kıyıma. İşte gitti. Ne kadın ne de güller kaldı. Sadece şaşırma...",male
318,"Türkiye Polis Cumhuriyeti 31 Aralık 2011 Cumhuriyet Herhangi bir TV kanalının haber programını izlemeye başladığımda 12 Eylül 80 sonrasındaki günlerden birini yaşıyormuş gibi oluyorum. Ardı arası gelmeyen gözaltılar, tutuklamalar, özel yetkili ağır ceza mahkemelerinden duruşma haberleri; ağızları kapatılarak tekme tokat yerlerde sürüklenen protestocu gençler, emekçiler; inip kalkan coplar, panzerler, bombaları ve polisler, polisler, polisler… Polis gücünün son birkaç yılda birkaç kat arttırılarak ve ağır savaş silahlarıyla donatılarak bildiğimiz orduyla boy ölçüşebilecek bir polis ordusuna dönüştürülmüş olduğu gözler önünde bir gerçek… Biz polisi ülke içinde güvenliği sağlamakla yükümlü bir kolluk gücü olarak bilirdik. Şimdi ülke savunmasının da polise bırakılabileceği ciddi ciddi konuşuluyor. Tören birlikleri de askerden alınarak polise bırakılıyor. Türkiye Büyük Millet Meclisi polise emanet. En son Dolmabahçe Sarayı’nın kapısında asker değil polis beklemeye başladı. Oradaki asker orduyu değil ulusu temsil ediyordu. Polis neyi temsil ediyor? Bu gidişin tutarlı devamı, Anıtkabir’in de polise emanet edilmesi, cumhurbaşkanının gerisinde duran görevli subayın yerini bir polis komiserine bırakması, Türkiye’nin tümüyle polise teslim olmasıdır. Çünkü bu artık çağdaş, demokratik bir ülke değil, bir polis cumhuriyetidir. Türkiye Polis Cumhuriyeti… *** Yeni bir yıla elbette buruk giriyoruz. Hapishaneler gençlerle, “düşünce suçluları”yla, meslektaşlarımızla dolup taşıyor. Hangi birinden söz etmeli?.. Çoğu yıllardır demir parmaklıklar ardındaki dostlarımızın, meslektaşlarımızın, Balbay’ın, Tuncay’ın, Ahmet’in, Nedim’in, seçkin öğretim üyelerinin, yurtsever subayların adlarını toplum artık ezbere biliyor… Ben bu yazıda yaklaşık iki aydır İzmir-Buca Cezaevi’nde, “çıkar amaçlı örgüte üye olmak, ihaleye fesat karıştırmak” suçlamasıyla tutuklu bulunan bir şair arkadaşımdan, Halim Yazıcı’dan söz etmek istiyorum. Avukatı Özlem Yılmaz’ın gönderdiği dosyaları dikkatle gözden geçirdim. Neresinden başlamalı? İzmir Belediyesi’nin kültür müdürü arkadaşımızın, bu belediyemize karşı girişilen saldırıda kurban seçilenlerden biri olduğu kadar belli ki… Yaklaşık altı ay önce aynı suçlamalarla ifadesi alınıp serbest bırakılmışken, suçlama ve iddialarda herhangi bir değişiklik yokken, bir savcı değişikliği sonrasında yeniden ifadeye çağrılıp tutuklanıyor… Halim Yazıcı, en sonuncusu Türk Dil Derneği’nin verdiği olmak üzere ona yakın ödül sahibi. Türkçenin gerçek bir ustası. Duruşmalar ne zaman başlar, belli değil… Bütün yazar ve sanatçı örgütleri, tek tek bütün şair, yazar ve sanatçılar, Halim Yazıcı’ya sahip çıkmalı, onu yalnız bırakmamalıdır. İzmir 10. Ağır Ceza Mahkemesi duruşmaları daha ne kadar geciktirecek? Seçkin bir şairi, bir yazı emekçisini, bir kültür adamını daha ne kadar özgürlüğünden yoksun bırakacak? Kardeşim Halim’in yeni yılını, onu özlemle kucaklayarak kutluyorum. Her anlamda, bütün olanaklarımızla, yanında olduğumuzu ve ailesi, yakınları ve herkes bilmelidir… *** Sevgili dostlarım Şule ve Doğu Perinçek’in oğulları, genç ve çok değerli bilim insanı Mehmet Perinçek, aylardır cezaevinde. Neden? Polis Cumhuriyeti’ndeki yeni uygulamalardan biri de, babaların ve çocuklarının aynı zamanda hapiste olmaları… Günümüz siyasal yönetimi, bir “yenilik” olan bu uygulamayla ne kadar övünse azdır… Aynı uygulamayı, Sarp Kuray ve kızı Zeynep Kuray örneğinde görüyoruz… Neredeyse bebekliğinden tanıdığım Zeynep, babası yıllardır hapisteyken, birkaç gün önce “örgüt üyeliği” suçlamasıyla tutuklandı… Annesi, sevgili sürgün arkadaşım Ayşe Emel’in, yiğit ve güçlü kadının, telefonda konuştuğumuzda sesi üzüntüden neredeyse çıkmıyor… “BirGün” gazetesi muhabiri Zeynep hangi örgütün, niçin üyesiymiş? Biliyoruz ki, hepimizin çocukları gibi onun da tek suçu, adalet duygusu, insan sevgisi, emekten yana olması ve mesleği olan gazeteciliğe tutkusudur… Suçlu olan Mehmet Perinçek ve Zeynep Kuray değil, onları özgürlüklerinden yoksun bırakan polis devletinin kendisidir… 28 Aralık tarihli Cumhuriyet’te ilginç bir ilk sayfa üst başlığı vardı: “Aile boyu hapis…” Anne ve baba, bir basın açıklamasına katıldıkları suçlamasıyla tutuklanıp cezaevlerine konulmuşlar… O sırada 4 aylık olan oğulları, Ekim 2010’dan beri anneyle cezaevinde… Yeni bir yıla işte böyle bir ülkede giriyoruz… Türkiye’yi bir polis devletine çevirenlerin, yandaşlarının, döneklerin, omurgasızların, “ileri demokrasi”cilerin, “açılım”cıların, “yetmez ama evet”çilerin, topunun birden ………. yeni yıllarını kutluyorum… Tabii, ne kadar kutlu olabilirse...",male
320,"Fenerbahçeliyim, karardan mutluyum Can Ataklı catakli@gazetevatan.com Önceki gün yapılan Futbol Federasyonu Genel Kurulu’nu ilgiyle izledim. Sonuçta Federasyon’un “Şike yapan takımları bir kereliğine küme düşürmeme” talebinin reddedilmesinden çok mutlu oldum. Dün gazetede hem spor servisine hem de futbolla ilgili olduklarını bildiğim arkadaşlarıma “Başlıklar kaos şeklinde atılmış, neden kaos?” diye sordum. Çünkü bana göre ortada kaos falan yok. Ben Fenerbahçeliyim, takımım küme düşürülme tehdidi altında. Beşiktaş da öyle, Trabzon da, diğer 6 takım da. Bir Fenerbahçeli olarak geçen yıl şampiyonluğu “şike yaparak” kazandığımıza asla inanmıyorum. Peki bazı yöneticiler, garanti olsun diye bazı maçlardan önce bir tür anlaşma yapmış olabilirler mi? İnanamam ama tabii ki olabilir. Herkesi kefil olacak kadar tanımıyorum ki. Ama şuna inanıyorum; eğer küme düşme “bir kereliğine” kaldırılırsa, bu Fenerbahçe‘yi çok yakından ilgilendirecektir ve Fenerbahçe’nin maçlarda “şike yaptığı” zimni olarak kabul edilmiş olacaktır. Fenerbahçe “suçsuz olsa bile” bu töhmetin altında kalacağı için uzun yıllar boyunca hep “şikeci” olarak anılacak, pek çok kulüp ve taraftarı ile sürekli bir husumet içinde kalacak. İyi bir Fenerbahçeli olarak “onursuzluk” sayacağım bu suçlama karşısında kalmak beni de, sanıyorum milyonlanca Fenerbahçeli’yi de derinden sarsacaktır. Eğer Fenerbahçe ve diğer başka bazı takımlar şikeye bulaşmışlarsa, gereği ne ise yapılmalıdır. Küme düşmek de dâhil. Küme düşeriz. Bir alt kümede şampiyon olduğumuz gün tekrar geri döner, ama başımız dik, alnımız açık biçimde mücadeleye devam ederiz. Gelelim kaos konusuna. Arkadaşların anlattığına göre kaos şuymuş; Federasyon Fenerbahçe’ye ve diğer kulüplere şimdiden bir ceza verirse bir sorun olmayacakmış. Ancak Federasyon bu kararı veremiyor. Eğer mahkeme sonucu beklenirse, kararın sezon sonuna yetişmeyeceği kesin. Bu durumda UEFA kendiliğinden tüm Türkiye’ye ceza keserek başta Avrupa kupaları olmak üzere Milli Takım’a da önemli bir süre için hak mahrumiyeti cezası verebilirmiş. Bu da Türkiye’nin önümüzdeki 5-8 yıl boyunca hiçbir uluslararası turnuvaya katılamaması demek. Ne kadar adaletli ve hukuka uygun, bilemem. Ama bildiğim şu ki, UEFA eğer Türkiye’de şike yapıldığına kanaat getirdiyse bunun sorumlusu Federasyon’dur, savcılıklardır. Çünkü UEFA bilgileri buralardan aldı. Zamanında hiçbir karar veremeyip, UEFA yetkilileri ile çalakalem konuşmaktan kaçınmayanlar şimdi Türkiye’nin başına açtıkları derdi görsünler ve hesabını versinler. Bunun da ötesinde şimdi asıl görev Başbakan Erdoğan’a düşüyor. UEFA’nın “kanaatle” Türkiye’ye ceza verecek olmasına karşı direnmelidir. İsrail’e “One minutes” demek, Fransa’ya haddini bildirmek, Amerika’ya ayar çekmek, AB ülkelerine posta koymak nasıl yapıldıysa, UEFA’ya da aynısı yapılmalıdır. ***** Bu kadar da olmamalı Taraf Gazetesi bazı çevrelerde tabuları yıkan olarak tanımlanabilir. Bazı konularda çok cesur çıkışları da olabilir. Kimilerince korkusuz, kimilerince de görevli olarak kabul edilebilir. Ancak bunların hiçbiri bu gazeteye tüm Türkiye’ye, Türkiye Cumhuriyeti’ne bu kadar ağır hakaret etme hakkı vermez. Bu gazetenin bazı başlıklarına bakıyorum, çok şaşırtıcı. Örneğin 29 Ekim Cumhuriyet Bayramı’nda “Cumhuriyet’i kutladılar” diyor. 10 Kasım’da “Atalarını andılar” başlığı kullanılıyor. Önceki günkü başlıkları ise “Sıra andınızda” diye atılmış. Yani Türkiye ile ilgili konularda bu sanki “üçüncü şahıs” gibi. Peki siz kimsiniz? Neyi temsil ediyorsunuz? Bu Türkiye sevgisizliği ve öfkesi içinizde nasıl ve neden bu kadar yer etti?.. *** Cumhurbaşkanı Abdullah Gül’ün ziyareti sırasında, okula üç yumurtayla gelen öğrenciye, yumurta başına 44 ay hapis cezası istemiyle dava açılmış. Bu ülkedeki “ileri demokrasi”yi anlayabilmek, “yumurta mı tavuktan, tavuk mu yumurtadan?” sorusunu çözmek kadar zor! (Gani Yıldız) ***** Kaçakçılığa bakın Ne önemli sorular soruyoruz, kimse cevap vermiyor, sonra ironiyle karışık bir yazınıza bir ilin valisi anında cevap veriyor. 34 kişinin öldüğü Uludere’deki talihsiz olaydan sonra kaçakçılıkla ilgili yazdığım bir yazıda “Güneydoğu’da kaçakçılığı meşru hale getiren devlet Batı’da örneğin Bodrum’da Marmaris’te kimseye göz açtırmıyor” demiştim. Yazıya “Ama kaçak ve sahte içkinin de önüne geçilemiyor” cümlesi eklemiştim. Bu yazım üzerine Muğla Valisi Fatih Şahin’den bir açıklama aldım. Son derece nazik açıklamada Muğla İli’nde (Marmaris ve Bodrum Muğla’ya bağlı) kaçak ve sahte içkiye asla göz yumulmadığı kaydediliyor. Valinin açıklamasına göre 2011 yılında Muğla’da 196 kaçak içki operasyonu yapılmış ve 309 kişi gözaltına alınmış. Bu operasyonlarda 72 bin 567 şişe kaçak ve sahte içkiye, ayrıca on binlerce paket kaçak sigara, tütün ve puroya el konmuş. Kaçak içki yapımında kullanılan 95 kilo etil alkol ele geçirilmiş. Muğla’nın jandarma bölgelerinde yapılan operasyonlarda yakalanan kaçak malların dökümü ise çok ilginç. 26 kilo esrar, 108 sentetik uyuşturucu hap, 7 bin 580 adet Hint keneviri kökü, 65 haşhaş kökü, 15 ton akaryakıt, 125 altın sikke, 26 som altın tarihi eser, 114 kazı malzemesi, 402 adet sahte 100 liralık, 128 adet sahte 50 liralık, 19 adet sahte 20 liralık, 70 puro. Bunların dışında 983 kaçak göçmen yakalanıp sınır dışı edilmiş. Vali’ye duyarlılığı için teşekkür ederim. ***** Mehmet Altan’a haksızlık Mehmet Altan Star Gazetesi’nden ayrıldı. Kimine göre istifa etti, ama AKP ve yandaşlarına göre işten çıkarıldı. Çünkü “fikri” olarak desteklediği AKP uygulamalarının artık yolundan çıktığını ve iktidarın eleştirdiği eski yönetimler gibi davrandığı yazıyordu. Gazetesi buna tahammül göstermedi. Şimdi Altan’a karşı müthiş bir kampanya var. Mehmet Altan’ın iktidarı eleştirmesini eleştiriyorlar. Ama bunlarda ahlâk, vicdan, namus pek olmadığı için bunu bile en vahşi biçimde yapıyorlar. Örneğin biri demiş ki “68’den beri yazıyor ama kimse okumaz, ciddiye de alınmaz.” İyi de kardeşim madem okunmazdı ve ciddiye alınmazdı, Star gibi iktidarın en iddialı gazetesi neden yıllarca Başyazar olarak tuttu Mehmet Altan’ı. Bunlar eleştirmek için değil can yakmak için yapılan şeylerdir. “Sen kötü yazarsın okunmuyorsun, ciddiye alınmıyorsun” suçlamasına kimse cevap veremez. Bunu sizin için yazan da keyifle gerinip “Nasıl çaktım ama” der çevresine. Vaktiyle genç bir oğlan yazar aynısını benim için yapmıştı. “Biz aramızda üzülürüz, kötü yazı yazar, kimse okumaz ve ciddiye almaz” diye yazmıştı benim için. Sonra her nedense kaçıp gitti Türkiye’den. Melanetlerine gittiği ülkeden devam ediyor. O genç oğlan gazeteci uzaklarda debeleniyor, bense hâlâ kötü yazan okunmayan ve ciddiye alınmayan yazar olarak devam ediyorum.",male
322,"Beton ve Nem 7 Ocak 2012 Cumhuriyet Eski yılı yeni yıla bağlayan gece, iki sözcük zihnimde burgu gibi duruyordu: Beton ve nem... Ya aynı gün ya bir iki gün önce, CHP Milletvekili Metin Lütfi Baydar’ın Balbay’ı ziyaretinden sonra söylediklerinin içindeki bir cümle ve iki sözcük zihnimden zaten hiç çıkmamıştı: “Mustafa beton ve nem kokuyordu...” Bir insan nasıl beton ve nem kokar? Sevgili Mustafa’nın, bu yazıyı yazmakta olduğum 5 Ocak 2012 tarihli sütunundan okuyalım: Mustafa Balbay 1036 gündür tutuklu. Hücrede tek başına 312. gün. Milli irade 208 gündür tutuklu. Siz bunları okurken, her birine ikişer rakam daha eklenmiş olacak… Bir cezaevi hücresinde yaklaşık bir yıldır tek başına yaşamakta olan bir insanın beton ve nem kokmasından daha doğal bir şey olamaz. Bir caniden, bir halk düşmanından, bir katilden değil, seçkin bir aydından, bir yazardan, bir gazeteciden söz ediyoruz... CHP milletvekilinin tanıklığını okumayı sürdürelim: “Mustafa, küçük bir hücrede tutukluluk sürecini yaşıyor. Tutuklu arkadaşlarıyla beraber spor yapma şansının olmadığını söyledi. Tek başına yaptığı spor saatinde bile güneşe hasret. Bu ziyaret içimi çok acıttı. Bende moral diye bir şey bırakmadı.” *** İnsan kimi kez neyi nasıl yazması gerektiğini gerçekten bilemiyor... Bir arkadaşımız, seçkin bir yazar, bir gazeteci, bir aydın, üç yılı aşkın bir süredir özgürlüğünden yoksun. En temel kişilik hakları elinden alınmış. İnsan haklarının en başta geleni, yaşama hakkı da apaçık tehdit altında. Bir insanın beton ve nem kokması ne demek? Mustafa Balbay’ı orada tutanların bu soruya verilecek bir yanıtları var mı? Bunun artık bir tutuklama, bir yargılama değil, bir cinayet olduğu gözler önünde değil mi? Mustafa Balbay tutuklu değil, katlediliyor... Silivri’deki bütün tutuklular için de çok açık bir gerçek bu... Onu cezaevinde ziyaret eden milletvekili, Balbay’ı “pek sağlıklı görmediğini” söylüyor... O koşullarda hiç kimse sağlıklı kalamaz. Tuncay Özkan, Profesör Hilmioğlu, Profesör Haberal... Kimileri zaten ciddi sağlık sorunları yaşamakta olan bütün bu “tutuklu”ların, tutuklu değil rehin olarak tutulmakta oldukları ve inanılmaz bir soğukkanlılıkla, kasıtlı olarak katledilmekte oldukları apaçık bir gerçek değil mi? *** 2012 benim için bu iki sözcükle başladı: Beton ve nem... Bu sözcükler, hangi düşüncede olursa olsun, vicdanını, ahlakını, insan olma değerlerini henüz yitirmemiş herkesin ruhuna işlemeli, beynine kazınmalıdır... Şairler şiirleri için başka sözcükler aramasınlar... Hiçbir sözcük, bu ülkede bugün yaşanmakta olan gerçekliği bu iki sözcükten daha iyi anlatamaz... Hiçbir köşe yazısının başlığı daha çarpıcı, daha acıtıcı olamaz... Düşüncelerinden, sözcüklerinden başka silahı olmayan; onları da ülkesi için, ülkesinin ve bütün insanlığın mutluluğu için kullanmış olan bir yazı adamı, bir meslektaşımız, betona ve neme gömülmüş, katlediliyor. Bu cinayete ve benzerlerine engel olunamadıkça, dışarıda olan bizlerin de insanlıkları gitgide eksilecek... Ruhunda betonun ve nemin ürperticiliğini hisseden herkes, susmamalı, her yerde, her ortamda, cinayeti lanetlemeli, karşı çıkmalıdır… Tasarlanarak, kasıtlı olarak işlenmekte olan bu cinayet suçunun ortaklarından bazıları da, hiç kuşkusuz, Avrupa İnsan Hakları Mahkemesi, Avrupa Parlamentosu, Avrupa Birliği gibi, evrensel insan haklarına ve hakların en kutsalı olan yaşamak hakkına karşı işlenmekte olan bu ağır cürüm karşısında, göstermelik birkaç söz dışında sessizliklerini sürdüren uluslararası kurumlardır...",male
323,"Müsvedde... 4 Haziran 2011 Cumhuriyet Başbakan siyaset sözlüğümüze yeni sözcükler armağan etmeye devam ediyor. “Ucube”den sonra bunların şimdilik en yenisi “müsvedde”... Ucube’yi bir sanat yapıtı için kullanmıştı... Müsvedde’yle ise kendince bazı sanatçıları kastediyor... Bu sanatçılar kim? Herhalde “kahvaltı buluşması”nda “demokrasi açılımı”nı görüştükleri değil... Bakanlarından birine “canımız size feda” diye bağlılık bildiren ya da Başbakan’ın sayın eşinin önünde diz çökerek şarkı söyleyen türden sanatçılar da onun gözünde “müsvedde” kategorisine giriyor olamaz... Bu sözün, oylarını AKP’ye vereceklerini açıkça bildiren, anayasa oylamasında da “evet” ya da “yetmez ama evet” cephesinde yer alan ünlü sanatçılarımız için de kullanılmış olamayacağı açıktır... Öyleyse kim olabilir bu “sanatçı müsveddeleri”?... *** Gazetemizin yazı işlerinden arkadaşlar meseleye damardan girerek hangi sanatçıların bu sözü söyleyen kişinin gözünde “müsvedde” olabileceği varsayımından yola çıkıp bazı sanatçılarımıza konuya ilişkin düşüncelerini sormuşlar... Tarık Akan, sanat ve sanatçı için böyle bir söz eden kişinin bu gibi şeylerden pek bir şey anlamadığı vurgusuyla, bu kişinin “Cahiller okuluna gönderilip cahiller hastanesine yatırılmasını” öneriyor... Bülent Ortaçgil “Müsvedde sözünü kendisine iade ediyorum” demekle yetinmiş... “Ucube heykel”in yaratıcısı olarak sanat tarihindeki yerini pekiştiren Mehmet Aksoy “Küfür ve hakaret edebiyatıyla bir yerlere varılamaz” demekte... Müsvedde sözünün herhalde en çok hedefi olanlardan CHP milletvekili adayı Tolga Çandar kardeşimse, böyle bir söz eden kişinin “Türk kültürüne zerrece saygısı olmadığını “düşünüyor... Başkaca sanatçı arkadaşlar da yaklaşık olarak benzer şeyler söylemişler... Fakat acaba yanılıyor olamazlar mı? Başbakan bu sözü, hakaret sayılabilecek “mecazi” anlamıyla değil de, ilk ve asıl anlamıyla kullanmış olamaz mı? Üzerinde düşünmeye değer... *** Osmanlıca-Türkçe sözlüklerin hemen hepsinde “müsvedde” sözünün açıklanışı şöyle: “Temize çekilmek üzere yazılmış şey. İlk yazılan. Acele ile temiz yazılmayan yazı.” Şimdi, Başbakan olmuş bir kişinin sanatçılar için söylediği bir sözü, ille de kötüye çekmek yerine, böyle bir açıdan da ele alamaz mıyız? Zaten, doğrusunu söylemek gerekirse, her gerçek sanatçı, mükemmellik arayışında, kendini (ve yapıtını) çoğu kez biraz “müsvedde” gibi hisseder... Daha iyi, daha yetkinleşmiş, daha söylenmemiş ya da yapılmamış olanı arar... Başbakan’ın kastı bu olamaz mı? *** Böyle bir akıl yürütmeyle bir adım daha atsam ve “Başbakanımız bir Başbakan müsveddesidir” desem, bu sözüm hakaret mi sayılacak? Henüz çıraklık döneminde olduklarını ve ancak 12 Haziran seçimlerinden sonra ustalaşacaklarını söyleyen Başbakan, böylece aynı şeyi, yani şimdilik henüz ustalaşmamış bir Başbakan, bir başka deyişle de henüz bir “Başbakan müsveddesi” olduğunu söylemiş olmuyor mu? *** Ben Başbakan’ın, tıpkı benim burada kendisi için yaptığım gibi, “müsvedde” sözünü hakaret içeren mecazi anlamıyla değil, sözlükten alıntıladığım, yukarıdaki ilk ve asıl anlamıyla kullandığına inanmak istiyorum... Fakat yine de sayın avukatları, sürekli olarak ve bir kez de benim için yaptıkları gibi, buluttan nem kaparak bu yazı için hakaret davası açabilirler... Buyursunlar... Fakat zaman, hiç kuşkusuz, Başbakan’ı ve partisini benimsemeyen “sanatçı müsveddeleri”nden biri olarak, içlerinden biri olmakla onur duyduğum sayısız sanatçı arkadaşımla birlikte, bizlerin de bir karşı hakaret davası açma hakkımız doğmuş olacaktır...",male
324,"İstanbul, nereye? Bazen kendime soruyorum: bu İstanbul üzerine yazma dürtüsü nerden geliyor? Sinema- dışı yazılarım için zaten çok sınırlı olan yerimde, herkes gibi ilişkiler üzerine, en azından aydın soslu magazin yazıları yazmak, şıkır- şıkır sinema ve kültür dedikoduları vermek daha akıllıca değil mi? Daha çok okunmaz mı? Üstelik İstanbul yazılarım ne yönetimden özel teşvik görüyor, ne de okurdan... Yine de yazıyorum. Çünkü bu kente aşığım. Her şeyiyle: tarihiyle, doğasıyla, kültürüyle, canlılığıyla...Ve bunları korumanın, İstanbul'a hizmet etmenin çok önemli bir görev, nerdeyse kutsal bir misyon olduğuna inanıyorum. Ama inanın, git gide umutsuzluğa düşüyorum. Gerçi çok iyi işler de yapılıyor, önemli onarımlar var, koruma bilinci gelişiyor. En önemlisi, kent değer kazandı, kente para akmaya başladı. Bunlar olmadan, sadece romantik bir bakışla ve amatörce çabalarla böyle bir kenti koruyamaz ve güzelleştiremezsiniz. Ancak öyle uygulamalar getiriliyor ki... Öncelikle, korkunç bir yeşil alan düşmanlığı, alanları üzerine illa da fonksiyonel bir yapı konması gereken boş arsa olarak görme eğilimi. Bu, Türklerin geninde mi var? Maçka parkından Beşiktaş kıyılarına, Dolmabahçe yeşilinden Anadolu yakası sahil yoluna heryerde kahve ve lokantalar açıldı, açılıyor. Ataköy halkı bir yandan sahil şeridini kurtarmaya, öte yandan binaların ortasındaki yılların yeşil alanına yapılacak oteli protesto etmeye çalışıyor. Çengelköy halkı ünlü bostanlarının imara açılmasına karşı çıkıyor. Sadece şu son günlerde, Eyüp'ten Beşiktaş'a mahalle sakinleri, semtlerinde yok edilmeye hazırlanan parklar için gecegündüz demeden nöbet tutuyor. Rant kaygısı öyle boyutlara uzanmış ki, Kültür Bakanlığı yıllar önce 'açıkhava taş eserleri imüzesi' olmak üzere Fatih belediyesine verdiği alana kebapçı dükkanı açtıran belediye için suç duyurusu yapıyor. O belediye ki, artık lağvedilmiş olan eski Eminönü belediyesinin alanından da sorumlu olarak, İstanbul'un bir numaralı tarihi bölgesini korumayı dünya önünde taahhüt etmiştir. Bu zor, ama onur verici sorumlulukla, Sultahmet'in göbeğinde ve tarihsel kalıntılar üzerinde kebapçı açtırmak nasıl bağdaşıyor? Bunlar yetmiyor, ""kültür ve tabiat varlıklarını koruma kurulları""nın yapısı değiştiriliyor, kurul üyelerinin sadece hükümet tarafından atanma ilkesi getiriliyor. Yani tüm ülkede, tarihi ve doğayı koruma görevi iktidara bırakılıyor. Her iktidar gibi, varolanı korumaktan çok yeniden yapmayı yeğleyen bir mantığa... Ve de İstanbul için son sürpriz, bir Kanun Hükmünde Kararname ile Boğaz'daki tüm kamu binalarının otel yapılmasına kapı açılıyor. Evet, çocukken enkazında denize girdiğimiz Çırağan sarayı kalıntılarının, boş duran Atik Ali Paşa yalısının otele dönüştürülüp Çırağan Oteli ve Four Seasons- Bosphorus olmasına nasıl sevindik!... Şimdi de Ortaköy'de yanan eski Fehime Sultan ve Hatice Sultan yalılarının birleştirilip otel olmasını heyecanla bekliyoruz. Ama, rica ederim, bir Galatasaray veya Kabataş binası, bir Kuleli lisesi de mi otel yapılacak? Ait oldukları kurumlar gibi artık tarihimizin malı olan bu yapıları da mı ranta feda edeceğiz? İlber Ortaylı hocanın özetle ""imparatorluklar başkentinin çeşitli yapıları üstüne atlamanın, teşebbüs zihniyetinden çok ucuzculuk ve görmemişlik olduğu"" sözlerine de mi kulak vermeyeceğiz? İçtenlikle kaygı duyuyorum. Ve karar mercilerini, tarih karşısında daha sorumlu davranmaya çağırıyorum.",male
325,"Ben dünkü derbide daha çok pozisyon bekliyordum. Ama öyle olmadı. Galatasaray'da her şey günden güne daha kötüye gidiyor. Düzelen hiçbir şey yok. Sarı-kırmızılı takım tamamen havlu atmış. Galatasaray dün ilk 15 dakika üstün oynadı. Sonraki 15 dakikada ise Beşiktaş üstün olan taraftı. Sonrası ise dengeli geçti. Beklediğimiz gibi kaliteli bir derbi olmadı. Tamam pres yok, hırs yok, iddia yok ama bireysel yetenekler de yoktu. Arda ve Guti hiç yoktu. Kaliteli ayaklar da ortalarda gözükmedi. * * * İkinci yarıda ise Beşiktaş 1 dakikada iki gol bulunca pisikolojik nedenler ortaya çıktı. Galatasaray saldırmaya başladı, Beşiktaş savundu. Beşiktaş biraz daha zorlasaydı 4-5'i bulurdu. Galatasaray ilk 10 dakika ile son 10 dakika haricinde hiçbir şey yapmadı. Üretim yok, organizasyon yok, hiçbir şey yok. Galatasaray sadece sahada kaybetmiyor, geleceğini de kaybediyor. Kulüpte müthiş bir kaos var. Futbolcular sorunlu, teknik direktör sorunlu, yönetim yok, seçim olacak mı bile belli değil. Beşiktaş da ligden erken koptu ama onlar çok farklı. Beşiktaş'ta ışık var. Beşiktaş bir iki takviye ile gelecek sezon şampiyonluğa oynayabilir. Bunu Galatasaray için söylememiz mümkün değil. * * * Galatasaray'da asıl sorun şu: Son 3 yıldır süren çöküş hızla devam ediyor. Hiçbir şeyden ders alınmamış. Takımın kaptanı kalacak mı, gidecek mi bile netleşmemiş... Galatasaray'ın oyuncu kalitesini artırması lazım. Eldeki futbolcuların da moral motivasyonunu yükseltmek gerek. Galatasaray'ın yedeklerini yolda görsen tanımazsın. Ama rakiplerine baktığında tablo tamamen tersine dönüyor. Galatasaray'da bu sene yapılan kadro yanlışlarını amatör takımlarda bile yapmazlar. Futbolcular da vurdumduymaz. Galatasaray'da kafa yapısının değişmesi lazım. Yoksa başarı gelmez.",male
326,"CHP yönetiminin tüzükle imtihanı Can Ataklı catakli@gazetevatan.com Önümüzdeki günlerde CHP’yi her zamankinden biraz daha fazla konuşabiliriz. Çünkü kurultaydan önce bir “tüzük kurultayı” yapılmasını isteyenlerin topladığı imzalar yeterli sayıyı buldu ve geçti. Bu durumda gözler Genel Başkan’da. Kılıçdaroğlu yeterli sayıyı bulan tüzük kurultayı çağrısına olumlu yanıt verirse, CHP en geç iki ay içinde tüzüğünü değiştirmek üzere toplanacak. İşin aslına bakarsanız Kılıçdaroğlu’nun bu tür bir imza kampanyasını beklemesi bile gereksizdi. Çünkü seçildiği gün CHP tüzüğünün antidemokratik maddeler içerdiğini bizzat kendisi belirtmiş ve tüzüğü demokratik hale getireceğine söz vermişti. Kılıçdaroğlu bu sözünü tutmuyor değil, ama biraz değişiklik yaparak yerine getirmekten yanaydı. Tüzüğü, zamanında yapılan olağan kurultayda değiştirmeye karar vermişti. Ancak pek çok partiliye göre bu tutum kendi içinde çelişiyor. Çünkü kurultaya giderken yapılacak il-ilçe kongrelerinde delegeler eski, yani antidemokratik olarak nitelenen tüzüğe göre belirlenecek. Bu durumda zaten eleştirilen tüzükle seçilmiş olan delegelerle bir tüzük değişikliğine gitmenin anlamı olmayacağı savunuluyordu. CHP’de şu anda muhalif olarak nitelenebilecek kesimler öne geçmiş görünüyor. Bunun önündeki tek engel Kılıçdaroğlu. Ancak Genel Başkanı’nın gelen talep üzerine tüzük kurultayını yapmama yoluna gitmeyeceği belirtiliyor. Peki Kılıçdaroğlu tarafından kabul edilirse, kabul tarihinden itibaren 45 gün içinde yapılması gereken tüzük kurultayı CHP’de bir çatlağa neden olabilir mi? Muhalif kesimin şu sıralar önde görünen isimlerine göre bir sorun çıkmayacak. Çünkü muhaliflerin amacı Kılıçdaroğlu’nu koltuğundan etmek değil, tüzüğü demokratik hale getirmek ve parti içi demokrasiyi oluşturmak. Muhalif isimlere göre parti içi demokrasinin sağlanması halinde zaten siyaset kendi olağan yolunda sürecek ve sorun ortadan kalkacak. Ancak aldığım bazı duyumlara göre tüzük kurultayı bir seçimli kurultaya da dönüşebilir. Bu durumda Kemal Kılıçdaroğlu’nun koltuğu da sallantıya girebilir. Muhaliflerin şu anda öne çıkan bir Genel Başkan adayı yok. Ya da en azından “tüzük kurultayını seçimli yapalım” diyerek bir aday gösteren çıkmadı ortaya. Buna karşı CHP’nin geleneğinde “beklenmedik gelişmeler yaşandığını” belirtenler “Hiç belli de olmaz, bir bakarsınız çok sürpriz isimler ortaya çıkabilir. Genel Başkan bile değişebilir” diyorlar. Genel Başkan’ın bu aşamada değiştirilmesinin yanlış olacağını savunan bazı CHP’lilerin ise “tüzük kurultayında hiç olmazsa Parti Meclisi’ni de yenilemeliyiz” dedikleri duyumunu alıyorum. ***** Kayseri Şeker Fabrikası yeniden doğuyor Kayseri Şeker Fabrikası Basın Yayın Halkla İlişkiler ve Protokol Müdürlüğü’nden Serdar Gökhan Çiçek ve Okan Nakipoğlu bir ay kadar önce İstanbul’da ziyaretime geldiler. Kayseri Şeker Fabrikası’nın batma noktasına geldiğini, ama fabrikaya kayyum olarak atanan yeni yönetimin fabrikayı küllerinden yeniden doğurduğunu söyleyerek “Kayseri’ye gelin kendiniz görün lütfen” dediler... Annem, babam, öğretmenlikten önce Şeker Fabrikaları’nda çalışmıştı. Kardeşim Cem biz Erzincan Şeker Fabrikası’ndayken doğmuştu. Şeker Fabrikalarını ve fabrikaların koloni yaşamını çok bildiğimden yıllar sonra tekrar bir şeker fabrikası görmek için bir grup gazeteci ile birlikte Kayseri’ye gittim. Kayseri Şeker Fabrikası’nın bizim yaş grubu için önemli yeri vardır. Toz şeker ya da kıtlama denilen taş gibi şekerleri kullanırken Kayseri’de ilk kez “lüks küp şeker” üretilmişti. Diğer şekerler çayın içinde dakikalarca erimezken Kayseri Küp Şekeri atılır atılmaz erirdi. Biraz pahalıydı tabii. Bizim eve misafirler için alınırdı. Kayseri Şeker Fabrikası pancar üreticilerinin kurduğu bir kooperatifin yönetimindeymiş daha önce. Ancak yönetim yanlış yatırımlar yapmış, bunun üstüne bir de yolsuzluklar eklenince şirket 636 milyon lira borca girmiş. Fabrika yöneticilerinden bir kısmı yolsuzluk iddiasıyla tutuklanmış. Yerlerine Hüseyin Akay başkanlığında bir kayyum heyeti atanmış. Yeni yönetim batık durumdaki fabrikayı kurtarmak için kolları sıvamış. Gereksiz ya da zarar eden bazı yatırımları durdurmuş, kapasite artırıcı önlemler alınmış. Sonuçta borç miktarı neredeyse yarı yarıya indirilmiş. Yönetimin hesaplarına göre her yıl 100 milyon liranın üzerinde borcun ödenmesi mümkün olacakmış. Bu durumda fabrika 3 yıl içinde borçsuz hale gelecek. Siyasi baskılar olmadan, yolsuzluğa bulaşmadan, özgür bir çalışma ortamı sağlanması halinde batmış şirketlerin bile kurtarılması sevindirici bir gelişme. ***** Bu nasıl bankacılık? Başıma geldiği için yazmak istiyorum çünkü belli ki bu durum pek çok kişinin de başına geliyor. Maaşım Garanti Bankası’na yatıyor. Bütün ödemelerim ve harcamalarım da bu banka üzerinden yapılıyor ve bir de kredi kartı kullanıyorum. Herkesin yaşadığı gibi zaman zaman ödeme güçlüğünü ben de çekiyorum ve kredi kartı ödemelerinde gecikme oluyor. Ancak banka yeni bir uygulama başlatmış. Bir dönem gecikme bile olsa, kredi kartı borcunu, eğer hesapta para varsa otomatik olarak çekiyor. Siz henüz ödemelerinizi yapmamışsınız, otomatik ödemeleriniz bekliyor ama bir bakıyorsunuz maaşınızdan kredi kartı borcu çekilivermiş. İki aydır başıma geliyor ve diğer ödemeler konusunda ne yapabileceğimi bilemiyorum. Şubeye soruyorum, “Genel Müdürlük kendisi yapıyor” cevabını veriyorlar. Borç elbette borç, ama herhalde bunları nasıl ödeyeceğimiz konusu kendimize ait olmalı. Bankanın yaptığı şuna benziyor. Birinden alacağınız var, onun bir yerden para aldığını öğreniyorsunuz, yolunu kesip cebinden paranızı alıyorsunuz. Sonra da diyorsunuz ki “Bana borcu vardı, ne var bunda?” Olabilir mi bu? Böyle yaparsanız adalet yakanıza yapışır. Ama banka sizin hesabınızdan “Bana borcun var” diye sizden habersiz para çekerse hiçbir şey yapamıyorsunuz. ***** Bravo Genelkurmay’a Mustafa Mutlu’nun pazar günkü yazısını okurken içim buruldu. Mutlu, Başbakan tarafından Genelkurmay Başkanı’na bir zırhlı araç verildiği haberi üzerine bir yorum yazmış. O yorumun yayınlanmasından sonra Genelkurmay’dan haberle ilgili bir yalanlama gelmiş. Meğer zırhlı araç Genelkurmay Başkanı’na verilmemiş. Bir özel görev yapan dış temsilciliğe tahsis edilmiş. Burası da karışık, özel görev yapan dış temsilcilik ne demek. Bir tür derin devlet işi mi acaba? Bir haber yalanlanabilir, yalanlamadan önce üzerine yorum da yapılmış olabilir. Ama Genelkurmay Mustafa Mutlu’yu arıyor ve “Erdemliysen özür dilersin” diye uyarıyor. Çok garip. Mustafa Mutlu yalanlamaya rağmen yazmamış ki yazıyı. Dur bakalım; bekle, yalanlamayı görünce belki bir şey yazar. Ama ordunun her türlü hakarete uğramasına sessiz kalan, hakkındaki ağır suçlamalara hiçbir cevap veremeyen Genelkurmay, nedense Mustafa Mutlu’ya karşı şahin kesilivermiş. O Genelkurmay eğer sıkıyorsa bir yandaş yazara açıp tehdit kokan sözleri söylesin bakalım.",male
327,"Doğu Perinçek Neden Hapiste? 16 Temmuz 2011 Cumhuriyet Doğu Perinçek’le kırk yılı aşkın süredir arkadaşız. Dönüşüm dergisinin kapanmasından sonra Abdullah Nefes’le 1967’de yayımladığımız (Türkiye İşçi Partisi’ni savunan) 2. Dönüşüm’e yazı getiren biz yaşlardaki genç adam aradan şunca yıl geçmiş olmasına karşın şu karşılaşmışız gibi gözlerimin önündedir. Kış olmalı ki başında (yanlış anımsamıyorsam) gri bir kalpak vardı. Bizlerden farklı bir görüntüye ve giyim kuşama sahipti. Sanki önce Ekim Devrimi saflarından kopup gelmiş gibiydi. Fakat asıl etkileyici olan, gözlerindeki, ancak üstün bir zekânın belirtisi olabilecek keskin parıltılardı. Getirdiği iki yazı da aynı parıltıları taşıyordu. Alışılagelmişin üstünde bir üslupla yazılmış çok farklı yazılardı… Fakat nedense sonradan onların imzasız yayımlanmasını istedi ve sanırım öyle de oldu… *** Bir süre Türkiye İşçi Partisi içinde birlikteydik. Sonra başka bir oluşumun lideri olarak sivrildi. O günlerden bugünlere de farklılıkları olan çizgilerde olmakla birlikte solcu kimliklerimizi koruduk. Ben onun mücadeleci kişiliğine her zaman saygı duydum. Onun da benim için benzer şeyler düşündüğünü tahmin ederim. Bir zamanlar Doğu’nun müridi denebilecek kadar onun emir komutası altında olanlardan birçoğu, var olan düzenin önünde “köpekleşme” denecek ölçüde alçaldılar, alçaklaştılar. Doğu Perinçek solcu kimliğini koruduğu gibi örgütçü olarak da başarılı oldu. Başkanı olduğu İşçi Partisi’nin bir televizyon kanalına sahip olması, yıllarca sektirmeden düzenli olarak yayımlanan Aydınlık dergisinin bir süredir günlük bir gazeteye dönüşmesi, dile kolay başarılardır… Üstelik lider hapisteyken… *** Uzun süredir zihnimde dolaşıp duran bir soruyu yüksek sesle dillendirmek istiyorum: Doğu Perinçek neden hapiste? Gerçi bu soru Silivri’de tutsak edilmiş olan herkes için sorulabilir. Fakat Doğu Perinçek’in sanki özel bir yeri var. Herkes çıkabilir ama, sanki Doğu Perinçek çıkamazmış gibi… Neden? Bir zamanlar onun arkadaşı olmuş herkese bu soruyu yöneltmek istiyorum. Dahası, Silivri’deki yargılamaları eleştirirken Doğu Perinçek’i pek de fazla söz konusu etmeyenlere de aynı soruyu yöneltmek istiyorum. Acaba şöyle mi düşünülüyor: O bir devrimci, mücadele adamı, nasıl olsa mayasında hapishaneye dayanıklılık vardır, ona bir şey olmaz… Böyle mi düşünülüyor? Ben ise arkadaşım Doğu Perinçek için, onun direncine, dışarıda olduğu gibi orada da eğilip bükülmezliğine hayranlık duymakla birlikte, çok ve gittikçe daha fazla üzülüyorum… Her insanın, her dayanmanın, moral gücün değilse bile her fiziksel dayanıklılığın bir sınırı vardır. Doğu Perinçek üç yılı aşkın bir süredir neden hapiste tutuluyor? Neden? Eğer bu ülkede göstermelik de olsa bir demokrasi varsa, bu sorunun yanıtı verilmek zorundadır… *** Yazıyı tasarlarken 3 Mart 2008’deki polis sorgusu zabıtlarını edinip okudum. Şöyle bir izlenim edindim. Bir yanda etiyle, kanıyla, sinirleriyle, aklıyla, vicdanıyla bir insan, öte yanda robotlar var… Robotlar önceden, çok önceden kotarılıp ezberlenmiş soruları mekanik bir duygusuzlukla insanın önüne koyarken, insan onları elden geldiğince serinkanlılıkla, akılla, kanıtlar göstererek yanıtlamaya çalışıyor. Fakat insanın ve aklın bütün bu çabaları ne yazık ki boşunadır ya da belki sadece geleceğe not düşmek içindir… Çünkü robotun amacı, herhangi bir sorunu çözüp aydınlatmak değil, önceden planlandığı üzere ve tıpkı Hitler Almanyası ya da Stalin Rusyası’ndaki siyasal davalarda olduğu gibi, kurgulanmış bir suçlamayı benzer ya da farklı sözlüklerle yineleyerek karşısındakini bir laf kalabalığıyla yorup bıktırmak, bozguna uğratmak ve yok etmektir… Ben Silivri’de sürmekte olan davanın bütününde bu yöntemin uygulanmakta olduğundan artık en ufak bir kuşku duymuyorum… *** Seçkin bir aydın ve önemli bir siyasal hareketin ve partinin lideri Doğu Perinçek neden hapiste? Vicdanı, aklı, sağduyusu, insafı, ahlakı olan herkes, bu soruyu ve benzerlerini, artık hiçbir çekince duymaksızın, yüksek sesle, sesinin olanca gücüyle dile getirmek zorundadır, getirmelidir… Okurlarımı 19 Temmuz Salı günü saat 21.00’de Beşiktaş-Ulus “Aykut Barka Parkı”ndaki dinleti ve söyleşimize bekliyorum…",male
328,"Emek yoksa ben de yokum! Emek Sineması yıkıldı/yıkılacak. Bu nedenle benim büyük üzüntü içinde aldığım karar şu: Emek'e kazma vurulduğu gün, ben gazeteciliği bırakıyorum!"" Başlık, biraz 1970'lerdeki siyasal sloganlar gibi oldu! Ama sakıncası yok. Çok şeyle birlikte ben de değiştim gerçi, ama emeğin insanın yaratığı en değerli şey olduğuna dair temel inancım değişmedi. Ancak burada kastettiğim elbette Emek Sineması. Hangi insafsızlar olduğunu bilmediğim üç kişilik bilirkişi heyetinin değerlendirmesine uyarak, Emek'in yıkılabileceğini kararlaştıran ve yürütmeyi durdurma kararını iptal eden mahkemenin bu son hükmünden sonra, Emek her yıkılabilir. O günden beri uykularım bölünüyor, içim gerçek anlamıyla acıyor. Ve üzüntülerini belirtseler de onunla kalan ve daha radikal bir tavır koymayan yazarların tersine, ben öfkemi daha sert biçimde haykırmak istiyorum. SİYAD'ın çok güzel, çok içten protestosunda dediği gibi: ""Emek Türkiye'nin Cennet Sineması'dır. Onlarca, binlerce filmde 'sinema bir şenliktir' dediğimiz salondur. Ahmet Uluçay'ın sinema sevdasının ve Karpuz Kabuğundan Gemiler Yapmak'ın somut halidir, Lütfi Akad'dır, Ken Rusell'dır. Emek bizimdir. Emek biziz."" Bu güzel satırları kim yazdıysa helal olsun! Emek'le ilişkili yüzlerce, binlerce anım gözlerimin önünde uçuşuyor. Daha neredeyse kısa pantalonluyken ve adı Melek'ken, orada Rüzgar Gibi Geçti'yi izlemedim mi? Yıllar boyu 2001 Uzay Yolu Efsanesi'nden İrlandalı Kız'a, Alkatraz Kuşçusu'ndan Bir Yıldız Doğuyor'a, Batı Yakasının Hikayesi'nden Pink Floyd- Duvar'a sayısız başyapıtla orada karşılaşmadım mı? İlk günden itibaren, demek ki 30 yıldır, İstanbul Film Festivali denen güzelliğin en şahane filmleri orada karşımıza gelmedi mi? En ünlü yönetmenler mekanda bizlere seslenmediler mi: Kazan'dan Kiewloski'ye, Antonioni'den Bertolucci'ye, Saura'dan Şahin'e? Ama kişisel ya da kuşaksal anılarımızı bir yana bırakalım. Emek'in ayakta kalmasını sadece bir anılar müzesi olduğu için istiyor değiliz. Bunun çok somut ve çok evrensel gerekçeleri de var. En önemlisi, onun Avrupa'nın, giderek dünyanın ayakta kalmış en güzel salonlarından biri olması. Bu öylesine büyük bir şans ki... Koltuklarından yalnızca film izlenmiyor, tavan ve duvarlara da sanat eseri gibi uzun uzun bakılabilir!.. Avrupa'da da kimi büyük salonlar geçmişte yıkıldı. Ama şimdi, AVM sinemalarının gözden düşmesi ve küçücük salonlara sıkışması modasının geçmesiyle birlikte, eski salonlara özlem başladı. Artık hepsi özenle korunuyor. Hele tiyatro salonları... Viyana'dan Roma'ya, Paris'ten Londra'ya bütün oyunları ve müzikalleri yüzyıllık salonlarda izliyoruz. Öyle değil mi? Yıkıp yapmayı seven Yeni Dünya'da bile en önemlileri korunuyor: ÇOK İŞLEVLİ SALONA DÖNÜŞEBİLİR Denecek ki: Artık sinemada büyük salonlar çalışmıyor, rantabilitesi yok. Her şeyi parayla ölçmenin gereksizliği bir yana, Emek sadece sinema olmak zorunda değil ki... Uzun geçmişinde orada ne konserler verilmedi: Maurice Chevalier'den Jacqueline François'ya, Barış Manço'dan Moğollar'a kimler sahne almadı... Onu onarıp çok işlevli bir salon yapsanıza: Müzikaller, oyunlar, toplantılarla da destekleyerek... Beyoğlu Belediye Başkanı, masaları kaldırırken ""Amacımız, Beyoğlu'na meyhane kültürü yerine sanatı getirmek,"" deyip duruyor. Emek'i ve tüm eski salonları yıkarak mı sanatı getireceksiniz? Sizce her şey AVM'lerle mi gelecek, tüm etkinlikler oralara mı sıkışacak? Tersine, Emek'i ve belki yanı başındaki Yeni Rüya (eski İpek ve Küçük Emek) salonunu da koruyarak, Cercle d'Orient'ı da kültür ve ticaret amaçlı olarak onararak, eski Yeşilçam Sokağı'nı tam bir kültür sanat vahası haline getirmek çok daha iyi olmaz mı? Ben bu konuda elimden geleni yaptım. Hatta (ilk kez açıklıyorum) Sayın Başbakan'a aylar önce özel bir mektup bile yazdım. İstanbul'u ne kadar tanıyıp sevdiğini bildiğim için ve de artık her önemli konunun çözümünün, onun iki dudağı arasında olduğunu fısıldayan şehir efsanelerine inanarak... (Bu arada ona içtenlikle geçmiş olsun diyorum.) Ancak hiçbir yanıt gelmedi. Emek yıkıldı/ yıkılacak. Benim büyük üzüntüm içinde aldığım karar şu: Emek'e kazma vurulduğu gün, ben gazeteciliği bırakıyorum. 45 yıllık, alanında etkili olduğu söylenen bir yazar olmanın, üstelik şimdilerde 'yandaş medya' olduğu rivayet edilen bir büyük gazetede yazmanın ne faydası var? Emek'i bile kurtaramayacak olduktan sonra? Üstelik üzüntümün içinde normal yazılarımı sürdüremeyeceğimi de biliyorum. Ama yazarlığımı bırakacak değilim. Daha çok kitaplara yönelirim. İlki de sanırım Emek üzerine olur. Kişisel anılarla birlikte, bu sanat mabedinin yok ediliş öyküsünü de işleyerek... Okurlarımın beni anlayacağını umuyorum.",male
329,"Çılgın ABD Projesi 30 Nisan 2011 Cumhuriyet İktidardaki partinin başkanının “çılgın” diye nitelediği “proje” neden midemi bulandırdı? Açıklanışından bu yana, üzerinde düşünüyorum. Acaba ben değişim karşıtı bir tutucu muyum? Ya da bu partiden ve başındaki kişiden ülke yararına herhangi bir hayırlı iş gelmeyeceği konusunda önyargı sahibi miyim? Midemin bulanmasına, canımın sıkılmasına yol açan başka nedenler de mi var? Soruların hepsine yanıtım “evet” olacak… *** İlkinden başlayalım… Biraz tutucu olmak her zaman kötü değildir… İyi bir şeyi sırf değişiklik, yenilik olsun diye niçin yıkıp bozalım? Konumuz İstanbul’sa, onu eşsiz kılan şeylerden biri Topkapı Sarayı’nın, Ayasofya’nın bulunduğu tarihi yarımada, ötekisi ise bir doğa mucizesi olan İstanbul Boğazı’dır. Bir için, tarihi yarımadaya Dubai gökdelenlerinin dikildiğini, yüreklerimizde yer etmiş siluetin bu gökdelenlerle bozulup yok edildiğini düşünün. Herhalde İstanbul’a, Türkiye’ye, tarihe, bundan daha büyük bir kötülük olamaz. Boğaz’ı eşsiz kılan özellikleri ise, birden fazladır. Bunların başında, kuşkusuz, her şeyden önce doğal oluşu, yanı sıra da bu mucize şehrin içinden geçerek iki denizi (daha doğrusu Karadeniz’le Marmara, Ege ve Akdeniz’i) birbirine bağlamasıdır… Projeye gerekçe oluşturulmaya çalışılırken sözü edilen Süveyş ya da Panama kanallarının bu konuyla uzak yakın bir ilişkisi yok. Onlar İstanbul Boğazı gibi bir doğa mucizesinin yanı başında açılmadılar. Şimdi bu eşsiz doğa mucizesine uydurma bir rakip yaratılarak biricikliği yok edilmek isteniyor… Amaç, güya, kazaları önlemekmiş… Böyle bir uydurmasyon gerekçeye kim inanır? Çevresinde sahte bir cennet oluşturacağınız yapay boğazda da kazalar olmayacak mı? Demek ki asıl nedeni başka yerde aramak gerekiyor… *** Böylece ikinci soruma ve yanıtına geliyorum… Evet, ben bu ülkeye ve halkına, iktidardaki partiden ve başındaki kişiden herhangi bir hayır gelmeyeceğine inananlardanım. Sözü edilen çılgın proje, hiç kuşkum yok ki çılgın bir rant projesidir. Daha sözü edilir edilmez birtakım ceplerin ve kasaların dolmaya başlamış olduğundan en ufak bir kuşku duymam. Nitekim tahmin edilen (yandaşların mutlaka haberli olduğu) bölgelerde arazilerin bir süredir bazı ellerde toplanmakta olduğunu öğreniyoruz. Proje gerçekleşmese bile, lafının edilmesi birilerinin servetine servet katmaya yetecektir ve katmaktadır da… Ya gerçekleşirse… Orada yapılması tasarlanan, hiç kuşkum yok ki, bir sahte Dubai cennetidir… O sahte cennette zavallı Türkiye emekçisinin konumu ise, kendi işbirlikçi zenginlerine ve dünya para babalarına hizmetçi olmaktan öteye gidemeyecektir… *** Üçüncü sorum ve yanıtı, hem bilgilerimle, hem önsezilerimle ilgili… Geçen ya da bir önceki yıl, İzmir’de, Uğur Mumcu anısına bir toplantıda dile getirmiştim ve belki de ilk kez söylenmekteydi… AKP’nin hedefi, misyonu, Türkiye’yi bir şeriat ülkesi yapmaktan çok, onu ılımlı İslam sosuna batırılmış, gevşek dokulu, mümkün olduğu ölçüde parçalanmış, Dubai türü bir ülkeye dönüştürmektir… Sözü edilen projenin satır araları okunabildiği ölçüde bunu görmek mümkün… Amaç ve hedef, Osmanlı’nın gerçek görkemli dönemlerini ve Cumhuriyet’in onurunu yaşamış İstanbul’a, fabrikalarla değil, fakat gökdelenler, esnafın kökünü kazıyacak devasa alışveriş merkezleri ve süper lüks otellerle sahte bir görkem kazandırarak, onu bir efendiler ve paryalar başkentine dönüştürmektir… Bu sahte görkemin gerçek efendileri ise, AKP projesinin de sahibi olan uluslararası sermaye; başka bir deyişle de, ABD öncülüğündeki dünya para gücüdür… *** ABD’nin AKP eliyle yaşama geçirmeye çalıştığı, Türkiye’ye ilişkin “çılgın proje” adım adım gerçekleşmekte… Halkımız derin ölüm uykusundan, pek çok aydınımız aymazlıktan uyanmadıkları sürece, tümüyle gerçekleşmesi uzak bir olasılık değil.",male
330,"Halil Sezai'ye bir yaklaşma denemesi Kimdir bu Halil Sezai, nedir onu aylardır listelerin başında tutan gizem? İncir Reçeli filminde başrol oynamış ve herkesi ağlatmış. Ben göremedim. Albümü Seni Beklerken de benzer bir şey yapıyor: insanı yoğun bir hüzün yolculuğuna çağırıyor. Artık ağlamak veya ağlamamak size bağlı! Albümü alıp dikkatle dinledim. Ve kendimce bu fenomene yorumlar getirmeye çalıştım. 1979 Eskişehir doğumlu, daha önce de müzik çalışmaları yapmış sanatçı için internet sitelerinde dolaşan yüzlerce yorumu özellikle okumadım: etki altında kalmamak için... Yazacaklarım kişisel ve özgür yorumlarımdır. Albümde iki tür şarkı var: hüzüne dayananlar, bir ölçüde neşeli olanlar. Ama bu 'ölçü' asla abartılmıyor ve eller havada ya da disko ritmlerine yüz verilmiyor. Son dönemin 'sound' açısından en tutarlı albümlerinden biri. Sezai'de iki temel özellik birleşiyor: Yoğun bir keder duygusu ve hayata çocukça bir bakış. 30'una gelse de, bu çocukça yan daha albümün 'ithaf' yazısından hissediliyor: ""Sevda Tanrıça'ma... Hala çocuk olduğumu hissetmemi sağlayan canım anneme, babama, kardeşime. Ve bu ruhu paylaştığım bütün güzel çocuklara."" Evet, Sezai bir 'iyi aile çocuğu'. Mutlaka mutlu bir çocukluğu olmuş, aile bağları da güçlü biçimde sürüyor. Ailenin hala çok önemli olduğu Türk toplumunda bu öğe, onun popülerliğinin nedenlerinden biri sayılmalı. Bu çocuksuluk, sesinde de var. Hala çocuk değilse de bir yeni-yetme, bir ergen sesi. Ama bu yine de feleğin çemberinden geçmiş, acıyı tatmış bir genç adamın sesi. Tümünü yazıp bestelediği şarkılarının sözleri; saf, naif, biraz ilkel bulunabilecek sözler. Ama içten ve gerçekten yaralı bir ruhu yansıtıyor: ""Derdi nedir bu sonbaharın/ Neden soldurur gülleri/ Nerden bulur bu insanlar, ben mutsuzken/ Gülünecek şeyleri"". Ya da ""Çaresiz içimdeki çocuk/ Bir günah gibi hep suçlu/ Senin hala ellerin soğuk ve yağmurlu/ İçimde, hergün ölen umutlar var/ Olsun, zaten aşklar hep böyle"". Bir başka şarkısında ise ""Bir gökyüzü, masmavi deniz/ Sensiz kimsesiz/ Bir de ben/ Sensizken/ Yaşlı liman/ Kapkara tabut/ Bir de ben, sensizken"" diyor. Bu sözleri okuyan şarkılar ise tam bir melankoliyi yansıtıyor. İlk dört parçanın sound'u hemen tıpatıp aynı. Biraz arabeskle flört ama diyelim bir Ümit Besen'den fazlası değil. Bir parça İlhan İrem'i hatırlatan, biraz hastalıklı bir romantizm. Hafiften neşelenmeye başladığında ise bir Bülent Ortaçgil havası. Leonard Cohen'i de dinlemiş ve sevmiş gibi. Tüm bu parçalar art arda gelince, kayıp aşklara, elden giden gençliğe, yaşanamayan tutkulara bir büyük yakınma duygusu uyanıyor. Sanki ezik bir ruhun Tanrı'ya yakarışı. Sesteki gençliğe ve sözlerdeki kimi umut izlerine rağmen, örneğin Olsun'daki uzayıp giden ""aaahh"" feryadı, tam bir matem duygusu yaratıyor. Batılı bir romantizmle Doğu tarzı bir melalin buluştuğu yer, bir tür modern arabesk. Sanırım dinleyiciyi en çok çeken de bu... Albümün arka planı da zengin. Tüm düzenlemeleri yaptığı gibi vokale de katılan ve ayrıca piyanodan klarnete, saksofondan davula birçok çalgıyı çalan Göksun Çavdar'ın katkısı çok büyük. Özellikle Seni Çektim İçime ve Üşürken'de çalgıların zenginliği şaşırtıcı. Kimi şarkıların baskın hüzün duygusu, klarnetle besleniyor. Bu alanda, bir zamanların Şükrü Tunar'ıyla başlayıp Barbaros Erköse, Selim Sesler, Hüsnü Şenlendirici, Türkan Kandıralı gibi adlardan geçen ustalık, bu albümde Göksun Çavdar'ın üflemesiyle olaya katılıyor. Sonuç olarak, kesinlikle küçümsemeden eğilinmesi gereken bir popüler müzik olayı.",male
331,"Yer değiştirmek Sabah. Yediye on var. Hep yediye on var. Hep sabah. 'Bir sade açma, bir tahıllı bir de haşhaşlı minik ekmek'. Evet, aynı. Yok. Değişiklik istemiyorum. Elbette hepsi güzel, hepsi lezzetli. Sabah. Dün sabah, bir önceki, ondan önceki sabah gibi, sabah. Yediye on var. 'Bir sade açma, bir tahıllı bir de haşhaşlı minik ekmek'. Pardon. Unuttum. Günaydın. Ne kadardı? 1 lira on beş kuruş. Burada 1,5 var. Tamam, yoksa önemli değil. Yok yok. Buyurun. Hoşça kalın. Her sabah yediye on var. Haldun Taner'in öykü kitabı. On ikiye bir var. Artık hep öyle. Kim kitabın vaktini değiştirebilir ki! O adam. Masaları siliyor. Hep aynı masayı siliyor. Bez aynı. Vücut hareketleri hep aynı. Gözleriyle değil çenesiyle mi görüyor bu adam! Hem masaları niye böyle derin siliyor? Derin siliyor adam. Masaları derin siliyor. Her sabah, yediye on var, duracak, çok sevdiği ses tonuyla 'silinmekten eskiyecek masalar' diyecek. Tam cümleyi olgunlaştırıyor, dudaklarının ucuna getiriyor. Her seferinde adamın çenesini görüyor. Çenesiyle bakıyor adam. Oradan konuşuyor. Vazgeçiyor. Çenenin çeneye çarpmasını istemiyor. Gözleşmesini. Saat yediye on var. Yarın saat yediye on var. Ertesi gün saat yediye on var olacak. Daha sonraki gün saat yediye on var olacak. 'Ne kadar!' Ha, evet, 1 lira on beş kuruş. Dün öyleydi. Önceki gün. Kaç yüzyıldır... Ne diyorum... Sabah. Eli şapkasında. Koşar gibi yapıyor. Düşmesin istiyor kumru kahverengisi şapka başından. Bir rüzgâr şakasına, bir sendelemeye kurban gitmek istemiyor. Sekize on kala otobüs. Hep sekize on kala. Çantası sağ omzunda. Yaz kış, sağ omzunda. Pazartesi sağ omzunda. Çarşamba, cuma, pazar sağ omzunda. Salı, perşembe, cumartesi de öyle. Otobüs durağı hep aynı yerinde. Değişmemiş. Değişmeyecek. İkide bir şapkasını yoklayacak. Tam çöp kutularının orda saatine bakacak. 7.45. Dün yedi kırk beşti. Önceki gün. Evvelsi gün. Yarın? Dolu. Otobüs dolu. Orta kapının tam önünde, gözü acil çıkış çekicinde. Çekiçler hiç kullanılmayacak. Hayat çekiçlenmeyecek. Camlar çekiçlenmeyecek. Kırılmadan korunacak her şey. Polis karakolunu geçerken tam 8 olmuş saat. Yarın sekiz. Dün sekizdi. Onun adı Coşkun. Dün Coşkun, yarın Coşkun. Hep Coşkun. Fakat, dişçi Süleyman Akkılınç tabelasının önünden geçerken içini yokluyor soru, nedense soruyor işte, öyle soruyor. Okuduğu bir kitapta mı sorulmuştu bu soru, rüyasında mı görmüştü, arkadaşlarından birisi bir sohbet sırasında mı söylemişti, bilmiyor, bilmek istemiyor. 'İnsan arada bir ismini değiştirse ne iyi olurdu. Düşünsene, doğarken bir isimle doğmuyorsun, sana senin seçmediğin bir isim veriyorlar, sen ona inanıyor isim oluyorsun. Herkes isme inanıyor. Ölüm de inanıyor. Seni isimle öldürüyor. Mutluluk da mutsuzluk da isme geliyor. İsmi değiştirsek belki bir şeyler de değişecek'. Telefonu çalıyor. 'Buyrun, ben Coşkun!' diyor. Eski, şimdiki ve gelecek Coşkun! 2,5 lira uzatıyor bayiindeki kızılsakallı beye. Hiç ağarmaz mı bu sakal? Hem ağarınca kızılsakal, nasıl, bir saniye kafam karıştı, siyah olan, kara olan beyaza dönünce ağarmak, beyazlamak diyoruz. Kızılsakal? O da mı ağarıyor? İyi, bu adamın sakalı neden ağarmıyor? 'Coşkun Bey aynı gazeteleri veriyorum' diyor kızılsakal. Sadece gülümsüyor. Dün gülümsedi, önceki gün gülümsedi. Diyecek ne var diye geçiriyor içinden. Başka istemiyorum ki!. Kızılsakal hep aynı sırayla veriyor gazeteleri. HTRCZ. Dün, HTRCZ. Yarın, HTRCZ. Herkese mi HTRCZ? Yıldız sistemleri. Kocakarı kışları. Martı kuyrukları. Üç şehitler. Kamuran Şipal'in bir öyküsü. 'Saat 9. Haberleri veriyoruz. Saat 9. Şimdi Haberler. Saat 9. Önce özetler.' Dün dokuz, salı dokuz, perşembe dokuz. Dünya 9. Peru 9. Singapur 9. Çin -9.... Coşkun 9. Coşkun Bey 9. 9. Coşkun Bey. İnnaruti. Barcelona. Biutiful. 'Coşkun Bey! Kahveniz sade değil mi?' 'Coşkun Bey, kahve sade, sade kahve, Coşkun Bey!' 'Ruhi Bey ben nasılım? Şu şairler. Bakraç eğirenler. Şemsiye tamircileri. Keçi kılı gömlek giyerler. Ne diyordum. 'Sade, sade'. Dün sade. Şekere nasıl döneyim? Sade. Orta nasıl diyeyim sade. Gelecek sade. Açıyorum pencereyi. Bilgisayar şifre istiyordu. Unutmayayım sakın. Dün şifre bir. Dün şifre sade. Şimdi açıp kapasam, şifre bir şifre sade. Cep telefonum aynı melodiyle çalıyor. Sade. Kurşun kalemlere çok düşkünüm sade. Kurşun kalem nereye gitti? Sade. Kurşun kalem kimdi sade. Kurşun kalem ne olacak sade. Kurşun kalem silinir mi sade. Berberim mi beni aramış? Aynı berber mi sade! Yine mi sağ omzum sade. Hep sağa mı yatıyorum sade. Yatağımı değiştireyim sade. Yatışımı değiştireyim sade. Kalkışımı değiştireyim sade. Dört yön var. Sade. Gökkuşağında yedi renk. Sade. Haftanın günleri yedi. Pazartesi salı değil. Bir metre ileriye gidemiyor ağaçlar. Sade. Yağmur yukarıdan yağıyor. Kuşlar kanatlı. Arabaların tekeri var. Ömür geri işlemiyor. Su toprak değil. Sade. Gitmek mi nereye? Sade. Gidiyor musun sade? Coşkun Bey. Saat kaç sade. Yarın. Gün. Günsüz. Yer gök. Değişmek sade... Sadece.",male
332,"Oyuncu kalitesi ile galip geldi Fenerbahçe dün Ankaragücü karşısında özellikle ilk yarıda çok üstün oynadı. Ama genel anlamda çok ilginç bir maç seyrettik. İzlemeyen birisi skora bakarak ""F.Bahçe çok iyi top oynamış"" diyebilir. Öyle... Fenerbahçe dün Ankaragücü karşısında özellikle ilk yarıda çok üstün oynadı. Ama genel anlamda çok ilginç bir maç seyrettik. İzlemeyen birisi skora bakarak ""F.Bahçe çok iyi top oynamış"" diyebilir. Öyle değil... Maç 4-4 de bitebirdi, 4-0 da... Karmakarışık bir karşılaşma oldu. Stoch'u alıp başkent ekibine koysan skor ne olurdu? Oyuncu kalitesi iyi olan ve topa daha iyi vuran takım kazandı. Fenerbahçe dün maçı tek kaleye yıkamadı. Bunun birçok nedeni var. *** Çarşamba günü G.Saray ile karşılaşacaklar. Futbolcuların kafası bu derbideydi. Bir de tabii son iki gündür gelişen futbol dışı olaylardan da etkilenmişlerdir. Yine de Aykut Kocaman'ı tebrik etmek gerekiyor. Bu kadar olumsuz şartlara rağmen takımını motive etmeyi başarmış. F.Bahçe'nin coşkusunu, mücadele azmini, savaşını gerçekten tebrik etmek gerekiyor. Dün Ankaragücü 6 gol pozisyonu yakaladı ama bunlardan 2'sini değerlendirebildi. Fenerbahçe aslında 'ucuz yırttı' diyebiliriz. Bu Aykut Kocaman'a bir uyarıdır. Tabii G.Saray karşısında Fenerbahçe'nin motivasyonu böyle olmayacaktır. *** Gökhan Gönül'ün dünkü performansını çok rahat eleştirebiliriz. Kanadından birçok pozisyon verdi. Ama dikkat edin, Gökhan birçok pozisyonda 2'ye veya 3'e bir yakalandı. Bunun nedenine bakmak lazım. Fenerbahçe'nin iki kanadında da problem var. Orta sahadaki ikilinin Gökhan ve Ziegler'e yardım etmemesi bunun baş nedenidir. Bu sorunu çözmeleri gerekir. Mehmet Topuz'un takıma katılması gerekir. Orta sahada disipline ihtiyacı var. Fenerbahçe'de Bienvenu'nun işi gerçekten çok zor. Tamam koşuyor, mücadele ediyor. Ama Fenerbahçe'nin bunlara değil, işi bitiren oyunculara ihtiyacı var. Burada Semih'in üzülmesi gerekir. Bienvenu'yu kesememesi düşündürücü. Fenerbahçe'nin devre arasına her takımdan fazla ihtiyacı var.",male
333,"Ödül töreninde ırkçılık karşıtı mesajlar Cuma günü, Kültür ve Turizm Bakanlığı'nın büyük ödüllerini vermek için Lütfi Kırdar salonunda düzenlediği törene gittim. Bu yıl fotoğrafçılık dalı onurlandırılmıştı ve tam dört ünlü sanatçımıza ödül verildi: Ara Güler, Sıtkı Fırat, Sabit Kalfagil ve İzzet Keribar. Hiç tanımadığım sayın Fırat dışında hepsi tanıyıp sevdiğim insanlardı, bu önemli günde yanlarında olmak istedim. Tören çok kalabalık oldu, sadece Kalfagil'i görebildim. Fotoğrafçılık gerçi yedi temel sanattan biri sayılmıyor. Ama birçok açıdan ne denli önem taşıdığını biliyoruz: Dünyaya ve çağa tanıklık getirmekten tarihe malzeme oluşturmaya, en önemli anları saptamaktan çevremize özel ve kişisel bakışlar atmaya... Bir noktadan sonra, kameranın ardındaki gözün yarattığı estetik ve kişisel dünya, kuşku yok ki sanatın tanımına giriyor. Ayrıca onun sinemanın anası ve teknik gelişmesi içinde temelindeki taş olduğunu da unutmayalım. Çok güzel bir akşamdı, çok güzel şeyler söylendi, duygulu anlar yaşandı. Özellikle Başbakanın konuşması her açıdan dikkat çekiciydi. Kim ne derse desin, konuşmaları başkaları yazsa da ve Erdoğan onları okusa da, öylesine benimsiyor, öylesine kişisel hale getiriyor ve etkili biçimde konuşuyor ki... Örneğin ""Ben objektifin arkasında pek olmadım. Ama önünde öyle çok bulundum ki, işi kavramış sayılırım"" tarzındaki esprisi çok sevimliydi. Ardından ""Ben siyaseti de bir sanat sayıyorum. Millet hizmeti için yüreğini ortaya koymuş, ömrünü adamış herkes de bence ortaya bir sanat eseri koymaktadır"" demesi, siyasetin yeni ve en güzel tariflerinden biri sayılsa yeridir. Ayrıca ""Müzik olsun, resim olsun, özellikle edebiyat olsun, sanat her zaman ilgi alanımız içindedir ve olmaya devam edecek"" dedi. Kendi adıma, keşke sinemayı da ansaydı diyorum!... Törenin sonunda ödül alan sanatçıları yardımcısının makinasıyla fotoğraflaması da çok sevimliydi. Ama en önemlisi, sözü ırkçılığa getirmesi oldu. ""Sizin fotoğraflarınız, bu ülkede ırkçılığa, ayrımcılığa, nefrete karşı verilmiş en güzel yanıttır. Biz bu ülkeye de, tüm dünyaya da sadece birlik, bütünlük, sevgi ve hoşgörü fotoğrafları sunmak istiyoruz. Irkçı, ayrımcı, ötekileştirici pozlar vermek de, bir tek kare üzerinden bu ülkenin insanlarını töhmet altında bırakmak da Türkiye'ye haksızlıktır"" derken, açıkça dün benim de sözünü ettiğim Hocalı mitinginden yansıyan resimleri ve özellikle ""Hepiniz Ermeni'siniz, hepiniz piçsiniz"" pankartını kastediyordu. Ödül alan dört sanatçımızdan birinin Ermeni, öbürünün Yahudi kökenli Türkler olması, bu mesajın tam yerinde ve gününde verildiğini göstermiyor mu? T üm bunlar çok güzel şeylerdi. Ayrıca Başbakanın ""Gönül gözüyle bakan renkleri görür, ideolojiyle bakansa karanlığı"" sözünü de çok sevdim. Aynı biçimde, bakan Ertuğrul Günay'ın akşam sanatçılarla birlikte konuk olduğu Gece ve Gündüz programında söylediği ""Bazen bir sayfada anlatabildiğiniz bir konuyu tek bir kareyle de anlatabilirsiniz"" sözü de çok doğruydu. Yıllardır verdiği bu ödüllerde, fotoğrafçılığı 1988'den beri ilk kez değerlendiren bakanlığı ve de ödül alan dostlarımı kutluyorum.",male
334,"AKP zaten Ankaralıydı, amaç engelleri kaldırmaktı Can Ataklı catakli@gazetevatan.com Sevgili okurlar; iktidar partisine neredeyse 10 yıldır destek veren, ama fikren de maddeten de asla AKP’li olmayan çevrelerin son zamanlardaki eleştirileri şaşkınlık yaratıyor. Tabii AKP’nin bu şaşkınlığı üzerinden çabuk attığına ve anında harekete geçerek oluşan yeni muhalefeti susturduğuna da tanık oluyoruz. Önümüzdeki günlerde “yandaş eleştirmenlerin” tasfiyesinde bir hızlanma görebiliriz. Ankaralılaşmak Bugüne kadar yandaş, yandaşlıklarını “AKP ile ilgimiz yok ama çok önemli demokratik adımlar atıyorlar, darbeler dönemini, askeri vesayeti bitiriyorlar” diye savunuyorlardı. Şimdi ise “AKP de Ankaralılaştı. Devlet oldular. Eski yönetimlerden bir farkları kalmadı. Demokrasiyi ve hukuku sadece kendi görüşlerini gündeme getirmek için savunuyorlar” diyorlar. Kafaları hayli karışık yani. Hiç dinlemediler ki Yıllarca özellikle bu sözde liberal, ama özünde faşist görüşler taşıyan çevreleri uyarmaya çalıştım. Demokrasinin lafla olmayacağını, ülkenin aydınlarını, gazetecilerini, akademisyenlerini ve kimi askerlerini hapse atmanın demokrasi ve hukukla ilgisi olmadığını, darbelerin mantığını bilmeden darbeleri önlemenin mümkün olmadığını anlattım. İktidarın intikamcı bir tutum içinde olduğunu söyledim. Oysa farklı değillerdi AKP 2002 yılında hiç beklemediği bir seçim zaferi kazandı. Sistemin azizliğinden yararlanarak yüzde 33 oyuna rağmen Meclis’te yüzde 65’lik bir güç sağladı. Bu AKP adına hem sevindirici ama bir kadar da ürkütücü zaferdi. Sorun “iktidar olduk ama muktedir olabilecek miyiz” sorusunda kilitliydi. İktidar daha tarihte “Ankaralı” olduğunu gösterdi. Mevcut sisteme dokunmayacağını açıkladı. 2007’ye kadar idare Daha önceleri de yazdığım için uzatmak istemiyorum. İktidar döneminin ilk dört yılını idare ile geçirdi. Ekonomiye hiç dokunmadı. Dünya global sisteminin ağababalarının dikte ettirdiklerini aynen uyguladı. Türkiye’yi bir tüketim cenneti haline getirdi. Tüm halkı gelecek üç dört yılını ipotek altına alacak şekilde borçlandırdı. Karşılığında kendisine dokunulmadı, Türkiye’ye para yağdırıldı. Dönüm noktası 2007 İktidarın ilk büyük sınavı Cumhurbaşkanlığı seçimleriydi. Bir adım attılar, tepkiyi görünce çaresiz kaldılar. “Hiç olmazsa sistemi hançerleyelim” diyerek Cumhurbaşkanlığı seçiminin halk tarafından yapılmasını sağlayan Anayasa değişikliğini gerçekleştirdiler. Yeniden tek başına iktidar olma umutları yoktu, “Bizden sonra tufan olsun bari” dediler. Ama umulmadık bir şey oldu ve yine kazandılar. Muhtıramsı şey O dönemin Genelkurmay Başkanı Büyükanıt’ın anlamsız muhtıramsı yazısı havayı değiştirdi. Dış güçlerin iradesi dâhilinde askerin hiçbir şey yapamayacağını bilen ve zaten seçimlere gittikleri için “kaybedecek bir şeyi olmayan” iktidar muhtıramsı şeye direndi, karşı çıktı. Bunun armağanını da seçimlerde tekrar tek başına iktidar olarak aldı. Batı dünyası da buna sevindi. AKP’nin önü açılmıştı artık. Ve kapatma davası Seçimden hemen sonra AKP Cumhurbaşkanı’nı istediği biçimde seçti. İktidar sarhoşuydu, ama aklına hiç gelmeyen bir şey gerçekleşti. Yargıtay Cumhuriyet Başsavcılığı AKP için kapatma davası açtı. Bu bir şoktu. Kararın verilmesinden iki gün öncesine kadar kapatma kararı çıkacağı biliniyordu. Son anda Amerika devreye girdi, öncelikle asker ikna edildi ve “AKP’yi kapatmama” kararı verildi. Düğmeye basıldı İşte Cumhuriyet tarihinin en önemli kararının başlatılması düğmesine de anda basıldı. AKP kurmayları bu badirenin de atlatılmasından sonra “Devletin güdümünde iktidar değil, devletin kendisi olan bir iktidar olmalıyız” görüşünü hayata geçirmeye başladı. Artık herkesle iyi geçinen değil, her şeye sahip olan bir iktidar dönemi başlamalıydı. AKP en büyük taarruzuna başlamıştı. Derin devlet kavramı Son yıllarda bilgili bilgisiz herkesin ağzına sakız olan “derin devlet” iktidarların, devletin diğer birimleriyle ortaklaşa yürüttükleri, ülke çıkarları için gerektiğinde rutin dışına çıkılmasına izin verildiği bir sistemdir aslında. AKP’ye kadar her iktidar derin devletin sahibi olarak devletin diğer unsurlarıyla en azından ortak çıkarlarda buluşmasını bilmişlerdi. AKP’nin başaramadığı buydu. Derin devlette herkes var Derin devlet iktidarın başını çektiği bir yapı olduğu için gerektiğinde devletin ve hatta kamunun her birimi bunun içinde yer alır, görevlendirilir. Öyle ki çoğu zaman kurum ve kişiler neye hizmet ettiklerini bile bilemezler. AKP’nin sorunu ise, bu yapıyla uyum sağlayamamasıydı. Her iktidar derin devleti yönetebilmişti zamana kadar, ama sıra AKP’ye gelince ayak diremeler, engellemeler olabiliyordu. Engelleri ortadan kaldırmak O halde bu engeller kaldırılmalıydı. Ama engeller kalkınca bu kez devlet yapısı yok oluyordu. Çözüm tüm devlet sisteminin ve kamunun ilgili birimlerinin AKP’lileştirilmesinden geçiyordu. İktidarın ilk döneminde dış çemberden başlanmıştı işe, sivil bürokrasi, iş dünyası ve medya kontrol altına alınmıştı. Devletteki ilk hedef üniversitelerdi. YÖK ele geçirildi, eleştirilen YÖK gitti yerine iktidarın YÖK’ü geldi. Ergenekon operasyonu Derin devlette tam hâkimiyet operasyonunun en önemli adımı Ergenekon davası ile başlatıldı. Artık bilinen bir gerçekti ki, Silahlı Kuvvetler’in konjonktürel olarak darbe yapması asla mümkün değil. O halde istenildiği gibi yıpratılabilirdi. Davalar birbirini izledi, asker aşağılandı, hakarete uğratıldı, zaten olmayan gücü halk nezdinde de aşağı çekildi. Operasyonlar demokrasi olarak yutturuldu milyonlara. Asla kapatılmamak AKP’nin en büyük korkusu bir kez daha kapatılma riski ile karşı karşıya kalmaktı. Askerin yerle bir edilmesinden sonra sıra yargıya geldi. Anayasa Mahkemesi’nin yapısı tamamen değiştirildi ve yeni üyeler sayesinde bir daha AKP’nin asla kapatılamayacağı güvencesi alındı. Eş zamanlı olarak yargının tamamı HSYK’nın yeni yapısıyla ele geçirildi. Türkiye artık AKP için dikensiz gül bahçesine dönüşmüştü. Derin devletin sahibi Sonuç olarak, AKP uyum sağlayamadığı için hâkim olamadığı derin devlet yapısının yeni sahibi oldu. Buna inandığı andan itibaren de tıpkı eski yönetimler gibi, sözde liberallerin “Ankaralılaşmak” dediği yapıya kesin dönüş yaptı. Bir tür sivil diktatörlük devletin yeni ideolojisi haline geldi. Korku toplumun her kesiminin iliklerine kadar işledi. Kuvvetler ayrılığı tamamen bitti, yerini “tek otorite” aldı. Uludere’de duvara toslama Devlete ve derin devlete hâkim olan iktidar ilk kez Uludere’de duvara tosladı. Artık vesayet kalmadığı, suçlanacak kurum bırakılmadığı için 34 sivil vatandaşımızın uçaklarla bombalanması iktidarın elinde kaldı. Daha önce binbir türlü suçlamalarla topu başkalarına atabilen iktidar şimdi kucağındaki bombayla ne yapacağını bilemez halde. Çünkü artık kendisinden başka karar verecek hiçbir kurum yok. Yargıya havale masalı Uludere’den sonra iktidarın düştüğü duruma bir bakın. Biraz zaman kazanmak için yargıyı devreye soktular. Oysa iktidar ve devletin ilgili tüm birimleri baştan sona ne olup bittiğini biliyor. Bu nedenle yargıya havale sadece ve sadece süreci uzatmak ve kazanılan zamanda bahaneler bulmak anlamına gelir. Yargı bu olayda neyi çözecek, anlayan var mı? Sanki başta Genelkurmay, ne olduğunu hiç bilmiyor. Bir türlü cevaplayamıyorlar İşte bu nedenle iktidar Uludere ile ilgili hiçbir soruyu cevaplamıyor. Herkese cevap yetiştiren Başbakan BDP’nin “O gece bombalama emrini siz mi verdiniz?” sorusuna bile cevap vermek için Hüseyin Çelik’i görevlendiriyor. Çelik Başbakan adına yalanlama yapıyor, ama herkesi ikna edip edemediği başlı başına bir sorun. İstihbaratın nereden geldiği ise “devlet sırrı” gibi bir muamma. Devlet bunu da mı bilmiyor? Amerika’nın tavrı Uludere konusunda en ilginç tavır Amerika’dan geldi. Başbakan’ın bir yıl önce “Acemi büyükelçi” diye alay ettiği ABD Büyükelçisi bu kez Başbakan’la alay eder gibi “Biz Uludere’de hedef göstermedik, biz yokuz” diyor. MİT, Genelkurmay, polis ve Amerika istihbarat vermediğine göre gece kim istihbarat verdi? İsrail mi? İşte derin devleti yönetmek böyle bir şey. Yakalandığınız hapı yutarsınız. Hepinize iyi haftalar dilerim.",male
335,"Aşil paradoksu ve ebedi yenilgi 'Bir kere anahtarı düşündü mü herkes sonsuza kadar hapishanededir' der, T. S. Eliot ölümsüz eseri Çorak Ülke'de. Bir bakıma insan, hapishanesini de özgürlüğünü de biraz kendisi çatar. Hatta gardiyanı bile insanın kendisidir. Neredeyse yargıcı, suçlusu ve de suçlayanı. Aşil'in meşhur paradoksu düşünüldüğünde, Aşil de kaplumbağa da birer sembol olmaktan ileri gidemezler. Adeta, insanın sonsuz bencillik, zafer tutkusu ve kendisinden başkasını küçük görme hastalığına dolaylı bir göndermedir Aşil paradoksu, felsefe diliyle. Her gün her bir yerlerde, herkes bir şekilde Aşil paradoksunun içindedir de farkına bile varmaz. Kendisinin ve zamanın mutlak hakimi zanneder insan. Her bir şeyi kendisine göre ölçer biçer, tartar, eksiltir, azaltır. Oysa bir kere, mesafe belirdiğinde, insan kendi gururunun şehvetine kapıldığında, öne geçse bile çoktan geride kalmıştır. Önce kendisinde, kendi kendisine geride kalmıştır da haberi bile yoktur. Yenilenişin ve sürekli diriliğin sonsuz özgünlüğüne müdahaledir bu paradoks. Çelişkisi oradan gelir. Geleceği şimdiye hatta daha geriye almaya çalışır. Ama insan, hapishaneden önce kurtuluşu düşünür. Bulutlar takım takım görünürler, grup grup yol alırlar da onları sürükleyen yalnız tek rüzgârdır. Ne bir bulut kümesi diğerinden ileri ne bir bulut kümesi diğerinden hızlıdır oysa. Kaderin de mutlak saati rüzgâr gibi çalışırken, insan döner de rüzgâr olma sevdasına düşer. Üfüre üfüre yanakları mosmor olur şişer de bir çöp tanesini bile yerinden oynatamamaktan dolayı varlığın önünde bitap düşer. Rezil olma, bizim eski kültürümüzde düşkünlük değil, hakikati kavramanın başka bir cephesidir ayrıca. Hayatı ölüm gözüyle görmek, fakirliği yoksulun ekmeğini tadarak, sofrasına oturarak içten duyma esasına dayanır. Böyle olunca virane ile cevher, düşkün ile güçlü, zengin ile fakir, güzel ile çirkin, iyilik ile kötülük aynı hizaya gelir ve ontolojik değerini kazanır. Aynı çizgiden başlamayan yarış yarış değildir ki! Aşil, kaplumbağadan hızlı olduğu için değil, kaplumbağanın ontolojik hakkına müdahale ettiği için ebedi yeniktir. Bir fil ile bir karıncanın kavgasında kimse karıncanın yenilgisinden söz edemez. Karınca ile savaşa giren fil baştan yenilmiştir. Çünkü kendi öznesindeki özel güce sadık kalmamıştır. Haddini bilmek, kendisini tanımak hem insani erdemdir hem de ancak bu yolla insan başkalarının hakkını gözetebilir. Sadece başkalarının değil, tabiatın, eşyanın, zamanın, kavramların, yaşamanın hayatta bir şekilde karşılığı olan her şeyin bilgisine bu yolla varılabilir. Haddini bilmeyen nasıl adil olacak? Eşyanın hakkını korumaktan mahrum kişi nasıl olacak da canlının hakkını savunacak? İnsan ki başka varlıkların sınırlarını ihlal ede ede değil, kendi sınırlarını sile sile kaybolur. Bir kez olsun ulu bir ağacın dibine gelip saygıyla, hayret ve sevgiyle başını yukarı dallara doğru kaldırmayan kişi ağaçtaki ağacı nasıl görsün? Bir kez olsun bir kaplumbağanın hızını duymayan, ondaki kabuklu sabrı yaşayamayan birisi kaplumbağadaki tereddütsüz teslimiyeti nasıl bilsin? Aşil paradoksu, Aşil'in hiçbir zaman kaplumbağa olmayı aklından geçiremediği için ortaya çıkmıştır. Avcı da avının yerine koymadıkça kendisini, tetiği çekerken elleri titremeyecektir. İnsanın kararlılığı veya tereddüdü cahilliğinden değil, bilinç ve bilgeliğinden gelir. Güneş her gün doğmakla bir şüpheye düşmez. Bu onun doğasında yoktur. Kendisini bekleyen yolcuları, çiçekleri, böcekleri, suları ve dahası zamanı bilmiyor olabilir. Bilmesi de gerekmez. Bilmek insana özgüdür ve zaten bildiği ve bilmesi gerektiği için çelişkiye düşer. İnsan çelişkiye düştüğü için değil, çelişkiyi kabul etmediği için hüsrandadır. Bir kere çelişkiyi kabul ettiğinde ise çıkış yolu sonsuzca ışır önünde. Ormandaki ağaç, yanındaki diğer ağaçlarla farklılığının farkına varmaz. Farkı gören insandır ve insanın güzelliği farktaki zenginliği görmesindedir. Aşil bir kez olsun, kaplumbağadaki hızın kendi güzelliğine renk kattığını görebilseydi, onunla yarışa girmeyecek, onun yüz metre ileriden yarışa girmesini istemeyecekti. Her gün içimizde ve çevremizde yüzlerce binlerce Aşil paradoksu cereyan ediyor. İnsan bencillik ve doymak bilmez hırsının anaforundan oradan oraya savruluyor. Sanatın yüksek katından ve düşüncenin elmas bıçaklarından habersiz, biraz daha anahtar, biraz daha hapishane, biraz daha güç, biraz daha iktidar. Aşil, kaplumbağa önünde yenilmeyi sürdürüyor. Zafer çığlıklarıyla önümüzden geçip dursa da....Geride. Hep geride.",male
336,"Ekolojik temalı aile dramı ATİLLA DORSAY 25.02.2012 Senden Bana Kalan, orada öylece yatan iki varlık üzerine bir filmdir. Biri, 150 yıl önce adaya yerleşmiş ve kanları yerli halkla karışmış olan King ailesinin son mirasçısı, aslında kalabalık ailenin mali kralı ve yatırım otoritesi olan Matt King'in karısı Elizabeth'dir. Filmin başunda, okyanusu arkasına almış 'mutlu-mesut' sörf yaparken gördüğümüz Elizabeth'i, hemen sonrasında hastanede yatarken görürüz. Bir sürat teknesinden düşmüş, ağır yaralanmış ve komaya girmiştir. Uyanıp yeniden hayata dönmesiyse mümkün gözükmemektedir. Olayların geçtiği Hawaii takımadalarından en bakiri olan Kauai'de, yemyeşil tepelerin denize ulaştığı yerde ise, görkemli ve dokunulmamış bir plaj ve çevresi yatmaktadır. Bu alan, giderek imara/turizme açılıp kirlenmekte olan adanın son umut alanı ve en değerli doğal hazinesidir. Aslında ilk kez bir araya gelen geniş aile, bu paha biçilmez arsayı bir büyük şirkete satıp kalan ömürlerini rahatça geçirmenin peşindedir. Ve artık her şey Matt King'in iki dudağı arasındadır. Ne var ki başına gelen büyük felaket, Matt'in hayatını karartmıştır. Artık ölüme mahkum gözüken karısını ve iki kızını ne denli ihmal ettiğini dehşet içinde fark ederken, bu deneyim sayesinde artık çevresindeki her şeye de başka türlü bakmaya başlayacaktır. CLOONEY OSCAR'I HAK ETMİŞ Senden Bana Kalan; Vatandaş Ruth, Schmidt Hakkında, Sideways gibi saygın ve kişilikli filmlerin yaratıcısı, 50 yaşını yeni aşmış olan Alexander Payne'in olasılıkla başyapıtı. Bu büyük aile filmi, aynı zamanda çağdaş kapitalizmin acımasız yatırım mantığını da eleştiren ekolojik bir nitelik taşıyor. Bu konulara meraklı gözler, ırak Hawaii adasında bizim ülkemizi de göreceklerdir: Kıyılarımızdaki son bakir koyları, örneğin vahşice imara açılmaya çalışılan Antalya'nın Çıralı sahilini. Özellikle finale doğru olayların gidişi biraz değişiyor ve görkemli bir melodramın ana hatları beliriyor. Ama Payne bu tuzağa düşmüyor ve hikayeyi, bir bölümü romandan gelen, ama bir bölümünü mutlaka kendi eklediği binbir incelikle örerek bitirmeyi başarıyor. Film gerilimden duygusallığa, çevrecilikten polemiğe, belgeselci bir tavırdan mesaj vermeye kadar çok şeyi öylesine ustaca kaynaştırıyor ki, hayran olmamak mümkün gözükmüyor. Bu açıdan, Oscar adaylıklarında en azından uyarlama senaryo dalında ödülü almaması şaşırtıcı olur. Payne, bu arada birbirinden ilginç portreler çiziyor. George Clooney şimdiye kadarki rollerinden temelde farklı bir karakterde çok iyi. Oscar'ı alırsa, emin olun hak etmiş olacak. Kızlarda, özellikle büyüğünü oynayan Shailene Woodley, parlak bir gelecek vadediyor. Küçük rollerde Beau Bridges (Jeff Bridges'in ağabeyi), Robert Forster (Tarantino'nun Jackie Brown'undan hatırlayabilirsiniz) gibi oyuncular, harikalar yaratıyorlar. Yönetmenin fonda sadece adanın öz müziğini kullanması da dikkatten kaçmıyor. Takdir etmesini bilenler için, bir sinema şöleni.",male
337,"İşsiz! Bitmez bir kaşıntı almıştı adamı. Bir eliyle kırlaşmış saçlarının perçemiyle oynuyor, bir eliyle de kaşınıyordu bu sabah. Ne zamandır kaşınıyordu, hep mi kaşınırdı burası önemli değil. Alnının üstünde perçemiyle oynayan eli, sanki saçlarıyla oynamıyordu da beyninin içlerine doğru kıvıra kıvıra oyuklar açıyordu. Biraz daha kıvırırsa, biraz daha oyarsa içine düştüğü bu karanlık mağaradan çıkıp ebedi aydınlığa kavuşacaktı. O böyle sanıyordu. O böyle istiyordu. Bir arkadaşı, şimdi bir olan arkadaşı da uzaklardaydı, şimdi hiç arkadaşı kalmamıştı, ondaki bu saçla oynama haline fazla katlanamamış rahatsızlık duyduğunu söyleyivermişti. O, farkında değilim, ancak biri söylediğinde fark ediyorum demişti, sessizce, sıkılarak. Nasıl olsa herkes bir yeriyle oynuyordu şu dünyada. Kimisi ilk fırsatta ağzını yiyor, kimisi elini burnuna götürüyor, kimisi elindeki kalemle kâğıtlara tuhaf şekiller çiziyor. Sakalını kaşıyanlar, bacak sallayanlar hasılı akla hayale gelmeyecek her türden oyunun içine düşüyordu insanlar. Ama, şu kaşınma yok muydu, şu kaşınma, bin saç kıvırmaya, bin çene okşamaya bedeldi. Tatlı dokunuşların önlenemeyen ilerleyişi neredeyse tenden sıyrılıyor, ruha, ruhun kuyusuna inen taş basamaklara dönüşüyordu. Hatırlamaya çalıştı. Ne zamandır bu kuyudaydı. Kaşınan ve saçının perçemiyle farkında olmadan oynayan adam, işsizdi. İşsizliğin yaşı başı, eğitimlisi eğitimsizi, köylüsü şehirlisi bir olduğundan, geçmişine dair soruların sorulmasından hiç hoşlanmazdı. Ona göre, işsiz sadece işsizdi ve ne zamandır işsiz olduğunun, neden işten çıktığı/çıkarıldığının bir önemi yoktu. Dahası, işsizlik denilen kavramdan da tam anlamıyla nefret ediyordu. İşsizlik, işsizin taşıdığı şiddeti soyutlayıp, saha dışına atmak için uydurulmuş bir kelime gibi gelirdi ona. İşsiz bir özneydi. İşsizlik bir kavram. Kitaplarda, raflarda, kafalarda, konuşmalarda binlerce kavram vardı ve hepsi gerektiğinde kullanılıyor, gerekmediğinde bir köşede bekletiliyordu. Kavram canlı bir şey değildi. Kavram kapı çalmazdı. Kavram acıkmaz, su istemezdi. Bir çocuk kavrama; 'babacığım!' diye seslenmezdi. Kavrama yan gözle bakılmaz. Acınmaz. Hesap sorulmazdı. Kavram uykusuz kalmazdı. Kavram kâbus görmezdi. Kavram ezilip büzülmez, kavram boyun bükmezdi. İşsiz sokaktan eve yürüyen ateşti. Her sabah olduğu gibi, yine ilkin eli sigara paketine gitti adamın. Almasıyla paketi geri yerine koyması bir oldu. Hızla, gözlerinin ucuyla hem saymış hem gece yarısı uyanıp sigara tüttürüşünü hatırlamıştı. Son üç sigara kalmıştı pakette. Son üç. Daha diye geçirdi içinden, son üç neyim kalmıştır benim. Son üç işsiz günüm mesela dedi içinden aynadaki görüntüsüne gülümseyerek. Yataktan doğrulmuş ayak parmaklarına bakıyordu. Sağ ayağın başparmağından sağa üç, sol ayağın başparmağından sola üç. Sağ ayağın cici parmağından sola üç, sol ayağın cici parmağından sağa üç. İşte yine perçemiyle oynuyordu. Şimdi kalkıp ne yapacaktı. Borç alınmış paraların suyu çekilirken, başka borç alınacak biri aranmadan, yine gazeteler taranacak, ilanlar gözden geçirilecek, sağa sola telefon edilecek, mesajlar gönderilecekti. Aynı cümleler, aynı ses tonu, aynı grilikler. Başından sağ ayağına doğru üç karış, başından sol ayağına doğru üç karış ve bitmeyen kaşınma. Bir süredir aklına takılan bir konu vardı hem. Üç beş ihtiyardan başka kimselerin uğramadığı, arka sokaklardaki semt parklarından birisine kaçmış bulunca kendisini, oturduğu bankın tam karşısına denk düşen yaşlı ağacı incelerken gelmişti fikir aklına. Tam fikir denilemezdi belki. Bir avuntu. Bir zihin oyunu. Bir hayal perdesi kuruluşu. Derin ve geçkin ağaç kabukların arasında yüzlerce karınca ve böcek geziniyordu. Öyle aceleleri varmış gözüküyorlardı ki, ağaçla bu minik canlılar arasındaki çelişki gözünden kaçmamıştı. Ağaç da canlıydı. Onun da ölümü vardı. Baharı başka, yazı başkaydı. Ama işte bir yere gidemiyordu. Bir yere gitmek istemiş miydi hiç? Neden olmasındı, diğer canlıların istediğini niye istememiş olsundu? Ya şu karıncalar, insandan daha mı aceleciler, daha mı çalışkanlar? İşleri olmasaydı bu kadar hızlı hareket ederler miydi? Ve işte zaman soruyu soruverdi. Kendi kendine soruverdi. Soruşunu duyan olmuş mudur diye sağa sola bakınarak soruverdi. Üç beş ihtiyarın ne kendisinden ne sorusundan haberleri yok gibiydi. Sanki her biri yüz yıllık bir suskunlukla aynı yere bakıyorlardı. Bir karga gürültüyle gelip karşı ağaca kondu. Adam, yeniden sordu. İnsan, acaba başka bir varlığa dönüşebilir miydi? İsteseydi, içten isteseydi olabilir miydi? Taş olsaydı mesela. İşte yine perçemiyle oynuyordu. Kaşınmak, hiç bitmemişti ki... Daha iş arayacaktı... Pakette üç sigara kalmıştı. Sigara paketine uzandı.",male
338,"Can'ın başarısı ve mucize sinema makinası Yönetmen Raşit Çelikezer'in ikinci filmi Can, son Antalya'da görebildiklerim arasında en beğendiğim iki filmden biri olmuştu. Ama ünlü 'kadınlar jürisi' filme sevgi duymadı. Olabilir, bu tür beğeniler matematik gibi kesin değildir. Zaten sinema yazarları da pek tutmadılar: hatırladığım kadarı, benimle birlikte bir Tunca Arslan savundu. Seyirci ödülünü de unutmayalım!... Bir kadının yılların ayırdığı iki ayrı zamanını koşut biçimde anlatan bu değişik yapıdaki film, şimdi ABD'nin çok ünlü ve saygın Sundance bağımsız filmler festivalindeki yarışmaya seçilmiş. Festivale Amerika'dan 2060, dünyadan ise 1983 uzun metraj film başvurmuş. Ve 31 ülkeden seçilen 110 film seyirciyle buluşacak. Bunların arasından sadece 14'ü de uluslararası yarışmaya alınmış. İşte Can bunların arasında... Zor bir işi başarmış, değil mi? Filme başarılar diliyorum. Ödül almasa bile noktaya gelmesi çok önemli ve bu, filme hayal bile edilemeyecek kapılar açabilir. Bir yan ödül (senaryo, oyuncu veya seyirci) büyük satış olanakları getirebilir. İşte genç sinemacıların yapması gereken bu: Tüm imkanları zorlayarak girişimci olmak, filmlerini dış festivallere yollamak... Önceki gün Taksim'deki bir stüdyoda ise, yine sinemayla ilişkili çok hoş anlar yaşadım. Eski yönetmenlerden Attila Gökbörü ve kamera ustası Çetin Tunca eliyle hazırlanan, sevgili Hülya Koçyiğit'le ilgili bir belgesele katılmak üzere üzere gittiğim, Yeşilçam'ın emektar görüntü yönetmeni Özdemir Öğüt ve oğlu Uğur'un kurdukları VİPSAŞ stüdyosunda, bana şirketin dışardan alınmış 'mucize makinası'nı gösterdiler. Sintel markasının Didto modeli bu makinanın bir yanından eski bir filmi koyuyorsunuz, öte yandan çizgili, yağmurlu, perişan bölüm pırıl pırıl çıkıyor!... Biliyorsunuz (gazeteler yazdı), Arzu Film, başta Kemal Sunal filmleri ve Hababam Sınıfı serileri olmak olmak üzere 60 kadar filmini onarıma aldı. Aynı şeyi Gülşah Film de yapıyor: Popüler komedilerle birlikte Hülya Koçyiğit'in birçok önemli filmi. Orada örnek-bölümler hazırlamışlar: Kemal Sunal'ı, Neşeli Günler'de Adile Naşit ve Münir Özkul'u, Kurbağalar'da Hülya Koçyiğit'i sağda eski filmde, soldaysa dijital olarak onarılmış haliyle yanyana görmek çok etkileyici. Tüm sevdiğimiz filmler yeniden doğuyor, sanatçılar en güzel hallerine kavuşuyor. Ve bir halkın ortak belleği hayata dönüyor. Elbette bu Con Ahmet'in makinası değil... Makinanın yaptığı otomatik düzeltmeyi el emeği tamamlıyor, film sahne sahne elden geçiyor. Bu yüzden maliyeti biraz yüksek: Renkli filmlerde 30 bin dolar kadar, siyah-beyazlarda üçte ikisi. Ama, her şirket bunu yapamayacağına, zaten birçok eski şirket ortada olmadığına ve ayrıca tüm eski filmler Kemal Sunal filmleri kadar popüler olup bu masrafı çıkaramayacaklarına göre... İş yine biraz devlete düşüyor. En azından, Türk sinema tarihinden acil kurtarılması gerekenler tarzı mütevazi bir liste yapıp onunla başlayarak, bir sinemamızı kurtarma operasyonu düzenlenemez mi? Ve geçen gün yitirdiğimiz büyük usta Lütfi Akad'ın bir avuç klasiği, bunun için iyi bir uvertür olmaz mı? Örneğin Üç Tekerlekli Bisiklet, Vesikalı Yarim ve 'Göç Üçlemesi'ne ne dersiniz?",male
339,"Haraketli bir haftadan izlenimler Duble yollara, trenlere, modernleşen otobüslere, türlü çeşitli yasaklara rağmen bunca kaza, bunca ölü... Nasıl oluyor? Kötü araba kullanmak bizim genlerimizde mi var? Yoksa kimi kötümser gözlemcilerin dediği gibi, tarlasından çıkıp direksiyon başına geçen, bir diğer deyimle trafik olayının gerektirdiği kentleşme eğitimini almadan koca koca arabaların efendisi olmaya sıvananların yarattığı bir dram mı bu? Her neyse... İstanbul'da bayram izlenimlerimi yarına bırakarak, işte benim haftadan seçtiklerim... AZINLIKLARA GÜZEL BİR JEST Hükümetin 'azınlık vakıflarının mallarını geri verme' uygulaması son ayların olayıydı. Türkiye gibi dev bir ülke, toplam sayıları artık 100 bine inmiş azınlıklarından özür diledi ve doğru yolu seçti. Böylece, barış içinde birlikte geçirilmiş yüzyıllardan sonra, sadece 20. yüzyıl içinde 1915 tehcirinden mübadeleye, Varlık Vergisi'nden 6-7 Eylül yağmasına, 1964 sürgününden 1974 sonrası baskılarına, çeşitli dönemlerde haksızlık ettiğimiz farklı inanç sahiplerine, en azından gasp edilmiş mal-mülklerinin geri verilmesi yolu açıldı. Ve ülkemiz uluslararası alanda saygınlık kazandı, eli güçlendi. Alkışlıyorum. BELGRAD ORMANI Genellikle çok genç olan magazin yazarlarının da zaman zaman çevre ve korumacılık konularını yazmasına çok seviniyorum. Çünkü onların genç bir okur kitleleri var ve bu konularda gençlerin bilinçlenmesi çok önemli. Böylece Gila Benmayor, Şelale Kadak gibi deneyimli ekonomi veya Cengiz Semercioğlu, Mevlüt Tezel gibi yine deneyimli magazin yazarlarının yanı sıra zaman zaman Radikal'de Ezgi Başaran veya Güven Eken de çok iyi şeylere değiniyor. En son Hürriyet'in Yonca'sı ise Belgrad Ormanları'nın yürüyüş yollarının asfaltlanması girişimlerinden bizi haberdar etti ve olayı kınadı. Yahu her yer bitti de sıra oraya da betonu sokmaya mı geldi? Ne doğa düşmanı, yeşil karşıtı, park görmemiş adamlarsınız siz yetkililer... Dış ülkelerin devasa parklarının hangisinde asfalt yol var? Parkta, hele ormanda asıl güzel olan, Yonca'nın dediği gibi, toprakta yürümektir. Aynı şeyi geçmişte Taksim ve Beşiktaş-Yahya Kemal parklarında da yaptınız. Şimdi, İstanbul'un tek ve son kamuya açık ormanından ellerinizi çekin lütfen... ELVEDA AMY... VE SON BİR NOT Biz, yaşını başını almış müzikseverlerin bir kusuru var. Yeni şarkı ve şarkıcılara pek kulak vermiyoruz. Günümüzün hit parade listeleri ilgimizi çekmiyor. Oysa gençken, listeler bizim için ne heyecan verici metinlerdi!.. Dünya listelerini izlemeye çalışır, bizde de uzun yıllar çıkan müzik dergisi HEY'in ilk kez yaptığı listeleri veya radyocu Engin Arman'ın listelerini sanki soluksuz izlerdik. Şimdiyse, sanırım en çok müzik olayının çok zengin geçmişine biraz fazlaca gömülmüş olarak, yeniliklere kulak asmıyoruz. Ve elbette hata ediyoruz. Bunu en çok Amy Winehouse'un Back to Black albümünü çok beğenerek dinlerken anladım. Onu sırf gençlere bırakıp dinlememek ne hataymış! Albümün özellikle ilk beş şarkısı harika. Hele You Know I'm No Good... İyi müziğin, genç yaşlı demeden herkese seslendiği bir kez daha ortaya çıkıyor. Ve bir not. Sesi bana bir başka şarkıcıyı, 1960'ların yine İngiliz şarkıcısı Helen Shapiro'yu hatırlattı. Parçaları, rock temelinde olsa da farklı olabilir. Ama ses tonları ne kadar benziyor! Dinleyip de fark eden oldu mu? NEMRUD HEYKELLERİ Toplumda kimi insanlar tutkuyla bağlı oldukları alanlarda gözümüzü açar, ufkumuzu genişletir, bize çok şey öğretir. Galatasaray Lisesi'nde rahmetli tarih hocamız Samih Nafiz Tansu'nun, tutkulu anlatımıyla bize nasıl tarih zevki verdiğini unutabilir miyim? Ya da çocukluğumda yutarcasına okuduğum Abdullah Ziya Kozanoğlu veya Feridun Fazıl Tülbentçi romanlarını? Servet İskit, Mithat Sertoğlu, Ergun Hiçyılmaz gibi tarihçilerden sonra, günümüzde ve toplum ölçeğinde bunu İlber Ortaylı ve Murat Bardakçı devam ettiriyorlar. Ve de beklenmedik biçimde, kültür bakanımız Ertuğrul Günay. O tarihçi değil, ama tarih korumacılığı ve arkeoloji konularında hemen her gün bir şeyler söyleyip yapıyor ve bu konuları sürekli gündemde tutuyor. En son Nemrut Dağı'ndaki heykellerin konusunu açtı. Ve ben çok sevindim. Çünkü, özellikle birkaç yıl önce gidip zamanın tahribatını bizzat fark ettikten sonra, bu büyük tarihi mirasın akıbetini merak eder olmuştum. Bence bakan haklı. Eğer bunları modern bilimsel yöntemlerle dağ başında koruyamayacak isek, müzeye kaldıralım. Ama mutlaka bir çözüm bulalım. Bu, Türkiye'nin insanlığa borçlu olduğu ve savsaklanmaması gereken bir görevdir.",male
340,"Bir Akıl Hastanesinde Gibi 28 Ocak 2012 Cumhuriyet İçlerinde hasta olarak bulunmamışsak bile bir çoğumuz akıl hastanelerini gezip görmüşüzdür. Ya da en azından, akıl hastalıkları konusunda bir fikrimiz vardır. Akıl hastalığının belirgin özelliklerinden biri, yanılsamaların, düşlerin, mantık dışı kavram ya da olguların doğru sanılmasıdır. Bir akıl hastanesinin bahçesinde yıllar önce gördüğüm genç adamın görüntüsü gözlerimin önündedir. Arkasına basarak giydiği pabuçlarından fırlayan çıplak ayaklarının çatlak tabanları üzerinde kasıla kasıla yürürken dünyayı değiştirmek için görevlendirildiğini anlatıyordu… Bu sütunda yayımlanan “Diktatör ve Soytarı” başlıklı bir yazımda (8 Mayıs 2010), Kasımpaşa’da trafik polisliği üstlenen zavallı bir deliden söz etmiştim. Çoktandır ortalıkta değildi. Önceki gün caddeden geçerken yine gördüm. Canlılığı azıcık azalmış gibiydi, ama görevinin başındaydı… Ona deli olduğunu anlatmanın olanağı yoktu. Ona göre belki de, deli olan değil, onun dışında kalan herkesti… *** Konu saptamak için birkaç günün birikmiş gazetelerini gözden geçirirken, kendimi birden bir akıl hastanesinde gibi duyumsadım. Abarttığımı düşünmeyin, kesinlikle öyle olduğunu duyumsadım ve düşündüm… Son birkaç günden birkaç örnek: Bir köşe yazarı, Dink davası “Ergenekon”a bağlanamadığı için hayıflanıyordu… Sizce bu bir akıl hastalığı değil midir? Adını da koyabiliriz: Ergenekon paranoyası… Adam her yerde, her şeyde Ergenekon görüyor… Kafayı onunla bozmuş. Aynı adı taşıyan ve yıllardır sürmekte olan davada bir arpa boyu yol alınamamış olması, içerde yıllardır çürütülmekte olan meslektaşları onu kaygılandırıp düşündürmüyor. Arzusu, beklentisi, Dink davasının da tıpkı Danıştay davası gibi, Ergenekon’a bağlanması… Bu, apaçık, kesinkes bir akıl hastalığı değilse nedir? *** Bir üst düzey yetkili, tutukluluk süresinin azaltılabileceğini, örneğin on yıldan sekiz yıla indirilebileceğini açıklıyor… Bunu söyleyen birinin akıl sağlığı sizce yerinde olabilir mi? Ortalama altmış yetmiş yıllık insan ömrünün bir yaşam kadar uzun on yılını, kimi kez neyle suçlandığınızı da öğrenemeden tutsak olarak geçireceksiniz. Fakat bir lütuf olarak bu süre birkaç yıl azaltılabilir. Böyle bir sözü ancak, kendini akıllı sanan bir akıl hastası, usa vurma yeteneğini yitirmiş biri, akıl hastası ya da ahmak olduklarını düşündüğü kimselerin önünde, onlarla alay etmek için söyleyebilir. Bir akıl hastanesi diyaloğudur bu… *** Üzerinde yumurta bulunan öğrenciye on bir yıl… Belediye başkanına yüzlerce yıl… Kendisine yöneltilen suçla ilgili olarak değil de, savunmasıyla ilgili olarak bir parti başkanına on altı yıl… Ölçü birimi onlarca, yüzlerce yıl olan hapis cezaları… Yakında, örneğin, yirmi ikinci, yirmi üçüncü, yirmi beşinci yüzyıla kadar diye adlandırılan hapis cezaları gelebilir… İyi ki idam cezası yok… Örneğin şöyle cezalar verilebilirdi: Sehpadan indirildikten sonra birkaç kez daha asılmasına… Bütün bunlar normal bir insan toplumunda değil, bir akıl hastanesinde olabilecek ya da kurgusal olarak tasarlanabilecek şeyler… *** Bir psikiyatr arkadaşımdan dinlemiştim. Dokuz çocuklu bir aile, on dört yaşındaki kızlarını aklından zoru var diyerek ona getirmiş… Çocukla konuşmalarında bir anormallik görmeyen arkadaşım, konu nedir diye babaya sormuş. Adam, evlerinin damında cinlerin gürültü yaptığını; kendisi, karısı, öteki çocukların hepsi bu gürültüleri duymaktayken bir tek aklından zoru olan bu kızın duymadığını söyleyerek yanıtlamış soruyu… Durumumuz, tersinden de olsa, çocukcağızınkine benziyor… Tersinden deyişim şundan: Olup bitenler konusunda vurdumduymazlarımız çoğunlukta… Bazılarımız ise toplumu saran akıl sapkınlığının, mantık dışılığın şimdilik farkındayız… Fakat bu nereye kadar böyle sürüp gidebilir? Topluca çıldıracak olmamız belki de uzak bir olasılık değil…",male
341,"Aslında içimden yazı yazmak gelmiyor Can Ataklı catakli@gazetevatan.com Bazı okurlar pazar günlerinde fıkra ve espri ağırlıklı yazılar olmasından pek hoşnut değil. “Ülke sorunları varken pazarı niye boşluyorsunuz, tembellik yapıyorsunuz” diyenler var. Pazarları fıkra ve espri ağırlıklı olduğu doğru da bu tembellikten kaynaklanmıyor. Hatta tam tersine Yıldırım Tuna’dan gelen fıkraları seçmek, başka espriler bulmak, komik yazılar yazabilmek inanın normal günün yazılarından daha fazla zamanımı alıyor. Pazar günlerini daha hoş şeylere ayırmamın temel nedeni, hiç olmazsa haftada bir gün hep birlikte sorunları bir kenara bırakarak hayatın keyifini de hatırlamamıza yardımcı olmak duygusu. Evet sorunlar bitmiyor, hayat devam ediyor ve en önemlisi Türkiye’nin götürüldüğü yolda gerçekleri her fırsatta ve hiç usanmadan ortaya koymak zorundayız. Buna rağmen diyorum ki, bütün bunlara rağmen gülmek, eğlenmek hepimizin hakkı. En kötü günlerde bile biraz gülümseyebilmek bizim hayata daha sağlam bağlarla tutunmamıza yardımcı oluyor. Bunu kendimize çok görmeyelim lütfen. Bugün, yaşadığımız tuhaf günlerin analizini yapmayı istiyordum. Ancak açıkçası içimden gelmedi. Çünkü iktidarın kendi yarattığı ortam şimdi kendini vuruyor ve ortaya müthiş bir çifte standart çıktı. İktidarın “demokrasi, hukuka saygı, özgürlükler, gerçeklerin ortaya çıkması” gibi söylemlerinin pek de inanarak söylemediği gerçeği ortaya çıkıyor. Demek ki iktidar bugüne kadar sadece kendi çıkarı gerektirdiği zaman hukuka, demokrasiye ve özgürlüklere bağlılık sloganları atıyormuş. Şimdi attığı kurşun sekip kendini vurunca kıyameti koparıyorlar. Hani nerede kaldı yargı bağımsızlığı, nerede kaldı yargı kararlarına saygı? Hepsi göstermelikmiş. Üstelik iktidar bütün bu söylediklerinin unutulacağını sanarak zeytinyağı gibi üste çıkmaya çabalıyor bir de üstelik. O halde bırakın, bugün bir şey yazmayalım. Yarın nasıl olsa devam edeceğiz. ***** Yıldırım Tuna’dan haftanın fıkraları Kar birden bastırdı. İnanılmaz güzel manzaralar çıktı ortaya. Tabii işi gücü olmayan ya da işini asanlar bunun keyfini çıkardı. Gerisi ise beyaz eziyetin esiri oldu. Ama bugün karlar eriyip gidiyor. Dışarısı çok soğuk. Belki evde oturup keyif yapmak daha cazip geliyordur pekçok kişiye. O halde bu güzel tatil gününe biraz katkı yapalım. Buyurun Yıldırım Tuna’dan gelen fıkralarla içinizi ısıtın biraz. TV ile eğitim “İlkokul çağında çocuklara TV aracılığıyla eğitimin yasaklanması gerekir. Minicik çocuklar alfabenin harflerinin kitaplardan dışarı fırlayıp misafir odasında mavi tavuklarla kol kola girip dans etmediğini anlayınca hayal kırıklığına uğruyorlar.” Geyik avcısı Ünlü avcıyla röportaj yapan magazin muhabiri, “Geyik avlarken üzülmüyor musunuz?” diye sormuş, “Tam tetiğe basacağınız anda sizce onlar ne düşünüyorlar? Öleceklerini biliyorlar mı?” Avcı, “Onlar tip bir şey düşünmezler” demiş, “Tek düşündükleri biraz sonra ne yiyeceğim? Daha fazla neleri götürebilirim. Şunu da yesem şeklindedir.” Muhabir “Hayret?” demiş, “Peki, onların sürekli ‘bazı milletvekilleri gibi’ düşünebileceklerini nasıl saptadınız?” Şanslı müşteri Adam bara gidip tam otururken barın etrafında sıralanmış sandalyelerin üzerindeki rakamları görüp bunların ne anlama geldiğini yanında oturan delikanlıya sormuş. “Her yarım saatte bir müdüriyette üzerinde rakamlar bulunan bir disk çevriliyormuş. Hangi rakam gelirse barmen onu anons ediyor, sandalyede oturan şanslı yukarıda bir odaya alınıp müessese tarafından ücretsiz çılgınca aşk yaptırılıyor” demiş delikanlı. “Vavvv! Harika!” demiş adam, “Siz hiç kazandınız mı?” Delikanlı, “Nerde bende şans? Bir kere bile kazanmadım.” demiş üzgün bir ifadeyle, “Ama inanır mısınız geçen gece kız arkadaşımla birlikte geldik. Ona arka arkaya tam 4 kere isabet etti.” Tıraş Mahmut ağabey.. Neden boynuna altın zincir takıyorsun? Entel kızlar alay ediyorlar.. Ne yapayım ki? Sabahları nereye kadar tıraş olacağımı kestirebilmem için gurban.. Kocam geldiiii Küçük Johnny odasında oynarken babası gelip annesiyle boşanacaklarını söylemiş. “Neden baba?” demiş Johnny üzgün bir ses tonuyla. “Yavrum, artık annenle birbirimize âşık değiliz” demiş adam başını öne eğerek. “Aşk nedir baba?” diye sormuş oğlan. “Sana bir örnek vereyim oğlum. İşten eve geldiğimde annen beni sevinçle kapıda karşılayıp öperdi. Biz bu heyecanı kaybettik.” Oğlan, “Ama annem sen eve geldiğinde çok heyecanlanıyor baba” deyince bu duyguyu uzun süredir yaşamamış olan adam çok şaşırmış, “N..nasıl?” demiş evliliğini kurtarmak üzere olmanın heyecanıyla. “Komşuyla yatakta oynarlarken senin arabanı park etiğini duyduğunda avazı çıktığı kadar ‘Kocam eve geldi, kocam eve geldiii’ diye bağırıp duruyor.” Karne Yarı yıl sonunda karnemi babama uzattım. İncelerken her satırda kaşları daha çok çatıldı. Daha sonra ‘velisinin imzası’ bölümüne kocaman bir ‘X’ koydu. Baba” dedim, “Neden imzanı atmayıp ‘X’ koydunuz ki?” Babam “Bak oğlum” dedi, “Böyle notlar getiren birinin babasının okuma yazma bilen biri olduğu asla bilinmemeli.” Güzel bebek Genç anne bebeğini ilk defa çocuk doktoruna götürmüş. “Ne kadar güzel bir bebeeek” diye karşılamış onları doktor. “Eminim size gelen her bebeğe aynı iltifatı yapıyorsunuzdur” demiş anne gülümseyerek. “Hayır” diye cevap vermiş doktor ciddileşerek, “Gerçekten ‘güzelse’ böyle davranırım.” Kadın, “Peki, zaman diğerlerine ne diyorsunuz?” diye merakla sormuş. “Valla” demiş doktor, “Aynı size benzemiş derim.” Devam edelim Döneme uygun “out’lar- in’ler” için mesajlar gelmeye devam ediyor. O halde bu hafta da birkaç örnek paylaşalım: Out: Cinayetten içeride yatmak. İn: Suçunu bilmeden içeride yatmak. Out: Maçta dayak yemek. İn: Eylemde dayak yemek. Out: İş görüşmesine gitmek. İn: AKP ilçe teşkilatına katılmak. Out: Düğün yapsak da altın taksalar. İn: Annem altınları satsa da düğün yapsak. Out: Paramız ikinci el Şahin’e yetiyor be usta. İn: Cipten aşağısına binmem aga. Out: Tekbir Giyim bu ay 10 taksit yapıyormuş. İn: Prada’nın yeni kreasyonunu gördün mü şekerim? Out: Bu hafta gün sırası Raziye’de. İn: Brunch’a geç kalıyoruuum. Out: Cumhuriyet’i kanla kurmak. İn: Cumhuriyet’i kinle yönetmek. ***** Gani Yıldız’dan Meclis’te yumruk ve tekmeler konuşmuş. Belki başka yerlere olabilir ama Meclis’e “sözün bittiği yer” olmak hiç yakışmıyor. *** Merakla beklenen intibak düzenlemesiyle emekli maaşları uçacakmış. Emekli zaten alışkındır maaşının uçup gitmesine, konuya intibak sağlamada sorun yaşamaz. *** Avrupa İnsan Hakları Mahkemesi, bir ilke imza atarak bazı Ergenekon tutuklularının “iç hukuk yollarını tüketmemelerine rağmen” yaptıkları başvuruyu reddetmemiş. Belki de bu kararı, “İç hukuk yolları tüketilirken hukukun tükenmekte olduğunu” düşünerek almışlardır. *** Taksim’in üstü altına iniyormuş. Boşuna demiyoruz ülkenin altını üstüne getiriyorlar. *** Türkiye, yolsuzlukla “akademik mücadele”ye hazırlanıyormuş. Konu yolsuzluksa bu mücadelede “mektepli” olmaktan çok “alaylı” olmayı tercih etsek başarı daha çabuk gelmez mi? *** Başbakan, laiklik ilkesinin Anayasa’ya girişinin 75’inci yıldönümü dolayısıyla yayımladığı mesajda, “Laiklik, tek tipleştirici değil hoşgörüyle uygulandığında demokrasiye güç katmış, sosyal hayata ivme kazandırmıştır” demiş. Demokrasimizin neden güç kaybettiği ve sosyal hayatın neden yavaşladığı şimdi anlaşıldı.",male
342,"Bayramım nasıl geçti? Korkunç trafik kazaları ve inanılmaz kayıpların ötesinde, güzel bir bayramdı. İki çok farklı bayramın aynı güne denk gelmesi de apayrı bir hoşluktu. Ve toplumdaki kimi rahatsızlıklara karşın, sanırım ulusça bunun tadını çıkarmayı başardık. Ben birçok bayramda olduğu gibi İstanbul'da kalmayı seçtim. Bu kent bayramda öyle güzel geziliyor ve tadı öyle iyi çıkıyor ki... Her bayramda olduğu gibi sevgili Lütfi Akad'ı ziyaret ettim: tam da 95. yaşgününe rastlamaz mı? Düşüp omuzunu ve kolunu kırmış olmasına rağmen, iyi olduğunu görüp sevindim. Harıl harıl anı kitabını bitirmeye çalışan sevgili Türkan Şoray'ı da ziyaret ettim. Ve de bol bol briç oynadım. Bunların ötesinde, Sultanahmet'e gittik. Önce Arkeoloji Müzesi'nde iki önemli sergiyi gördük. Biri İstanbul'da Bizans Sarayları. Büyük Saray, Blakernos, Bukoleon, Myrelaion, Mangana, Lausos, Antiokhos, Tekfur, Boteneiates... Çoğunun adını bile duymadığımız, oysa vaktiyle bu kentin en parlak günlerine tanık olmuş mimari eserler. Ancak küçük bir bölümü ayakta olan... Ve hem fotoğraf ve restitüsyon (canlandırma) resimleriyle, hem de vitrinlerde toplanmış kalıntılarla, çok şey öğrendik. İkinci sergi, Hitit'ten Osmanlı'ya İmparatorlar İstanbul'da sergisiydi. Ve elbette teşhir edilen objeler açısından çok daha etkileyiciydi. Adı üstünde: bu topraklarda yaşamış tüm uygarlıkların en bilinen hükümdarlarının heykel, büst, mozaik, fresko, mulaj nesi varsa biraraya getirilmişti. Toplam 16 müzeden gelen 210 parça... Kaçırılır mı? Bu iki serginin de aslında kapanma tarihleri gelmiş. Ama gördükleri ilgi nedeniyle ilki ekim, öbürü kasım ayı başına dek uzatılmış. Kesinlikle görün. Sonra asıl hedefimiz olan Topkapı Sarayı'na gittik. Basın ve rehberlik kartlarıyla upuzun kuyrukları atlatabildik. Yoksa çok zordu. Bir kez daha, Four Seasons otelinin yanıbaşındaki, üzerine otel yapılmaya kalkışılıp durdurulan büyük alanın hâlâ bir arkeolojik parka dönüştürülmemiş olmasına veya Ayasofya önündeki zemin çalışmalarının aylardır hala bitmemiş olmasına kızıp söylendik. Ama Topkapı her şeyi unutturdu. Bakan haklıydı: yeni açılan Silahlar bölümü öylesine güzeldi ki... Silaha böylesine önem vermiş, okundan yayına, kılıcından yatağanına, miğferinden kalkanına, zırhından başlığına, aleminden mızrağına, topuzundan tüfeğine, zighir'inden teberine herbirini bir sanat eserine dönüştürmüş bir halk nasıl oluyordu? Kimi bölümleri yıllar sonra yeniden gezerken, mutfakların hâlâ kapalı olmasına ve paha biçilmez güzelim Çin porselenlerinin depolarda durmasına içtenlikle üzüldük. Ve sarayın içindeki, sevgili Vedat Başaran'ın açtığı, ama artık başında olmadığı Karakol Lokantası'ndaki fahiş fiyatları görünce, vazgeçtik. Bildik bir yerin, Tarihi Sultanahmet Köftecisi'nin emin ve güvenilir tadına ve makul fiyatlarına kendimizi teslim ettik.",male
343,"İstanbul'un silüeti İstanbul'un selüliti Ömer Lütfi Barkan ve Halil İnalcık gibi akademik unvan ötesi tarihçiler, İstanbul şehrinin fetihten sonraki yapılanışına ayrı bir dikkatle bakmayı denerler. Fatih Sultan Mehmet'in ilkin kendisi ve yakın yöneticileri eliyle gerçekleştirdiği hamle 'vakıf medeniyeti' hamlesidir de. Bitmiş tükenmiş, yıkılmış İstanbul, hamle hamle vakıflar sayesinde yeniden inşa edilecek ve harabe şehir 'hayal şehre' dönüşecektir bir asır gibi kısa zamanda. Sadece Ekrem Hakkı Ayverdi ve Ömer Lütfi Barkan'ın yayınladığı vakıf kayıtları ve onların yorumlanmasına bakıldığında İstanbul'u kuran iradenin ufku bir kez daha hayretle görülecektir. Neredeyse yirminci yüzyılın başlarına kadar bu 'hayal' vasfını koruyan şehir, kimselerin değil, kendi içimizdeki barbarların marifetiyle yerle bir edilecektir. Onca şakşakçılığa rağmen, Demokrat Parti deyince, aklıma Laleli'den Aksaray'a doğru inen ve önüne Vatan ve Millet Caddesi adında iki garabet bulvar açan zihniyet de gelir. Yine bu zihniyetin mahsulü müdür bilinmez tam da bu iki caddeye gövde olan caddenin ismi ne gariptir ki Ordu Caddesi'dir. Şimdilerde dönüp dolaşıp aynı konuyu tartışıyorlar. İstanbul'un yeni silüeti, İstanbul'un yeni silüeti. Haydi, söyleyelim bir kere İstanbul kalmamıştır ki silüeti kalsın. Belki silüetten değil selülitten söz açılmalıdır. Marmara Denizi tarafından, Mudanya açıklarından Yenikapı'ya yanaşan bir deniz taşıtından şehre yaklaştığınızı düşünün. İstanbul'un güzel tepelerinden birisi olan Beyazıt bölgesi dahil olmak üzere, sağda Ayasofya ve Sultanahmet'i de kapsayan bir silüet selülitiyle çoktan kuşatılmış, ruhuna halel getirilmiş, önde tarih arkada yeni zamanlar ucubesi yüksek yapılar yığınıyla karşılaşırsınız. Daha kültürel veya tarihî bir karşılaştırmaya girişmeden geri plandaki sert ve sivri çıkışlar çenesinin üzerine çürük çiviler çakılmış çirkin bir varlık gibi sırtüstü yatmış hayasızca gülümsemektedir. Böylelikle Ayasofya'dan Sultanahmet minarelerine, öndeki Küçük Ayasofya kubbesine, Beyazıt Yangın Kulesi'nin yalnızlığından Topkapı Sarayı ve Sarayburnu açıklarına değin bir kara yazıklanma uzayıp gitmektedir. Vakıf medeniyeti ve vakıf fikri bir hayalin peşinde koşarken, yeni zamanlar inşaatçılığı silüetten paçayı kurtarmayı hedeflemektedir. Oysa silüetin gelip getireceği tek şey selülittir. Daha ötesi değil. Büyük bir iştah ve aymazlıkla gökyüzünün yüzüne inadına çakılan bu çiviler kendi çentiklerini milyon dolarları bulan fiyatlarla satışa çıkarmakta şehrin başını denize sokup boğmak istercesine sağa sola yayılmaktadır. Dünyanın hiçbir yerinde tarihî bir şehir yoktur ki böylesi bir hayasızlığa muhatap olsun. O şehrin sakinleri, yöneticileri, karar verici güçleri çaresizlikle ağız dolusu konuşsun. Bu yöntem, İstanbul'u gökdelenlerle çevirme akımı bir çözüm değil, kelimenin tam anlamıyla hem kolayına kaçmak hem de şehrin ana kaynağını iştahla hayalin zorlanacağı kârlara dönüştürmektir. Sahibi kim olursa olsun ve hangi gerekçeyle yapılırsa yapılsın bu akımın bu gidişle bu silüetin selülitine de rahmet okutacağı hatırdan çıkarılmasın. Şimdi Büyük Çamlıca'nın eteklerinde, Moda kıyılarında, Haydarpaşa açıklarında, Beşiktaş sahilinde, Beylerbeyi sırtlarında, Sarıyer tepelerinde, Sultanahmet kaldırımlarında, nerede bulunursak bulunalım, bize, şehrimize yukarıdan bakan ve bizi küçümseyen bir yapılanmayla karşı karşıyayız. Sanki şehir binlerce yıllık güzellik uykusunu bunlar için uyumuş da yaşama sırası onlara gelmiş gibi. Şehrinin kimliği ve tarihiyle değil de yüksek yapılarıyla övünen ve bundan gizli bir mutluluk duyan nesiller bu binalardan daha yüksek dikitlerle karşılaştıklarında komplekse kapılmayacaklar mı? Şu binaların hangi birisinde bir mimari deha şehre ve insana saygı duygusu yansımaktadır, söyleyebilecek birileri var mı? Benim hakkımı kendi arsa hakkının üzerinden çoğaltmak hangi zamanların el çabukluğudur acaba? Böyle giderse, değil utançtan, böyle giderse değil görmek istememekten, böyle giderse değil bir şey görememekten, böyle giderse değil acımızdan, böyle giderse değil karşı çıkmaktan, böyle giderse değil yazıklanmaktan, böyle giderse değil gökyüzünün karaltısından, böyle giderse değil söyleyecek bir söz bulamamaktan, böyle giderse değil çaresizlikten, böyle giderse değil susma hakkını kullanmaktan, böyle giderse asıl İstanbul'u bulamamaktan yukarıya, yukarılara bakamayacağız. Silüet çoktan selülit şimdilerde.",male
344,"Milli Takımımız dün gece mutlak kazanmak zorunda olduğu bir karşılaşmaya çıktı. Berabere kalmamız halinde bile işimiz bitecekti, yarıştan kopacaktı. İkincilik zora girecekti. Maç öncesi başlayan sağanak yağmur kaleciler için zor bir gece olacağının habercisiydi. Aslında sadece kaleciler değil diğer futbolcular da hem rakiple, hem de saha şartlarıyla mücadele etmek zorunda kaldı. Avusturya sıradan bir takım değil. Yetenekleri sınırlı ama taktik anlamla kötü bir takım değil. Milli Takımımız'da maçın başlamasıyla birlikte koşan oyuncu eksikliği göze çarpan en önemli noktaydı. Forvette görev yapan Burak bu yapıda bir oyuncu ama solda Arda, sağda Hamit, arkalarındaki Mehmet ve Selçuk hep ayağa oynamak isteyen futbolcular. *** Milli Takımımız maçın başlarında ileride oynamak, baskı yapmak istiyordu. Ama top Avusturya yarı sahasında fazla kalmıyordu. İleride oynayan futbolcuların orta sahaya yardım etmesi gerekiyordu. Nuri rakip defansın arasında sıkıştı kaldı. Nuri çok yetenekli bir oyuncu ama dün temposu çok düşüktü. Hiç katkı yapmadı. Neredeyde Belçika maçının kopyası gibi bir tablo ile karşılaştık bu dakikalarda. Semih'in oyuna girip önde, Burak'ın daha serbest oynaması gerekiyordu. Belçika maçında bu şablonla etkili olmuş ve kazanmıştık. Bu dakikalarda Arda inisiyatif alarak bölgesinden çıktı ve ikinci bir forvet oynamaya başladı. Arda cin gibi bir futbolcu. Milli Takım performansı, kulüp performansının çok üstünde bir oyuncu. Sonuçta öyle güzel bir dakikada millilerimizi öne geçirdi ki... Avusturya'nın bu dakikadan sonra üzerimize gelmesini bekliyorduk ama yetenekleri sınırlı olduğu için bunu yapamadılar. *** Karşılaşmadan önce Arda ile sohbet etmiştim. 'Maçın kader adamı kim olur?' sorumuza 'Ben olurum' demişti. Zaten kader adamı da oldu. Belçika maçında da kilidi açmıştı. Arda yaratıcı bir futbolcu. Bu yapıdaki oyuncular dünya üzerinde hiçbir şekilde silinmezler. İkinci yarının başlarında da üretemedik. İleride çoğalamadık. Bizim üretken yetenekli oyuncularımız var aslında. Avusturya yoğun baskı kurdu, atak üzeride atak geliştirdi. Neden? Çünkü biz çok tedirgin oynadık, kendimize güvenimiz yok. Üretken değiliz. Maç bizim için sevimsiz bir hâl aldı. Hiddink genç de olsa hamle yaparak Burak ile Semih'i değiştirdi. Semih'i gol atması için değil, topu ileride tutsun diye sahaya sürdü. Semih hemen farkını gösterdi. Bu takımın forveti Semih'tir. Semih Gökhan'a asist yaptı, Gökhan da harika bir gol attı. *** Birlikte oynamanın ne kadar önemli olduğunu gördük. İlk yarıda Burak'a uzun pası kim verdi, takım arkadaşı Selçuk. Arda'ya pası kim verdi, Hakan Balta. Gökhan'a da Semih. Bu, birlikte oynamanın ne kadar önemli olduğunun çarpıcı bir örneğidir. Dün savunmamız iyiydi. Servet hatasız oynadı. Penaltıyı kurtaran Volkan inanılmaz bir sezon geçiriyor. Milli Takımımız dün skora oynadı ve kazandı. Zor şartlarda iyi oynamasak da galip geldik. Ama 2-0 öndeyiz ve seyircilerimiz rakip kaleciye bir şeyler atıyor. Bunu anlamam mümkün değil. Belçikalılar'ı kale arkasına getirip yerleştirsen inanın bunları yapmaz.",male
345,"Dil, dilim, dilimiz Güzelim dilim benim... İlk konuştuğumda ana babamın tepkisi ne oldu, elbette bilmiyorum. Ama daha ilkokulda (önce İzmir Karşıyaka'nın Cumhuriyet ilkokulu, sonra Galatasaray'ın Boğaz kıyısındaki ilkokul bölümü, şimdiki üniversite) Türkçeyi iyi konuşup yazmaya nasıl sıvandığımı, bu güzel dili tüm nüanslarıyla kavramaya çalıştığımı, çabaladıkça da inceliklerini, sözcüklerin çift anlamlılığını, deyimlerin bolluğunu, imaların zenginliğini görüp nasıl şaşırdığımı hatırlıyorum. Ve de ödüllerim arasında beni en mutlu edenini: 1979 yılında TDK-Türk Dil Kurumu'nun verdiği Basın Dil Ödülü. Nasıl unutabilirim? Günümüzde dilimiz değişiyor, gelişiyor. Kimilerine göreyse geriliyor. Birçok sözcük artık ya bilinmiyor, bilinse de kullanılmıyor, kullanılsa da anlaşılmıyor. Arapça-Farsça kökenlileri özel bir çabayla çıkardık. Ama ya yerlerine bir şey koyamadık ya da koyduklarımız yeterince benimsenemedi. Oysa dil canlı, yaşayan bir varlıktır. Kendi kendini temizler, yanlışlardan arındırır, doğru yolu ve çözümü bulur. Dil zorlamalara, empozelere, buyurganlıklara gelmez. Yeter ki biz onun doğal ve görkemli akışını yapay biçimde engellemeyelim. Öte yandan, gün geçmiyor ki yeni bir sözcük türemesin, alaylı biçimde ortaya atılmış olsa da çabucak yerleşip dilimize pelesenk olmasın... İşte siyasal bir konjonktür içinde ve anın heyecanı çerçevesinde söylenen 'one minute'. Ki ünü sınırlarımızı aşıp dünyaya ulaştı ve modern Türk dış politikasının bir sembolü haline geldi... İşte bir parti başkanının seçim propagandası telaşı içinde söylediği 'püskevit'. Ve işte çok farklı bir örnek: Bir Türk 'Paris Hilton'unun Twitter hesabında hayranlarına seslenirken kullandığı ve kısa zamanda 200 binin üzerinde takipçiye ulaşan büyülü kelime: Pampiş... Bunların çağdaş kültürümüz içindeki yerleri artık tartışılır mı? Hepsinin ortak bir noktası daha var: Hepsi için de gerekli makamlara başvurulup kullanım hakkı alınmış. Bildiğim kadarı, hiçbiri sahipleri tarafından değil... Hepsi de çok popüler olan bu sözcükleri ticari amaçlar için kullanmak isteyen açıkgözler tarafından. Ayrıca -ne derece doğru bilmiyorum- ünlü Yeşilçam deyişi, sanırım filmlerde Abdurrahman Palay seslendirmesiyle, Cüneyt Arkın tarafından üne kavuşturulan ""N'ayır n'olamaz""ın da kullanım hakkı tescil ettirilmiş. Ne iyi işte, dilimiz gelişiyor ve zenginleşiyor diye sevinmek gerekmez mi? SABAH, geçen gün bir mini Türkçe Sözlük verdi: 9 bin sözcük içeren. Şöyle bir baktım da, birçok kelime var, olmayanlar olsa bile. Elbette TDK'nın dev sözlüğü yanında sınırlı bir kaynak. Ama emin olunuz, günümüzde güzel dilimizi artık neredeyse birkaç yüz kelimeye indirgeyip konuşanlar öylesine arttı ki, bu minik sözlük yine de büyük işlev görüyor. Elinizin altından eksik etmeyin. Ve de son olarak Bloomberg kanalına birkaç söz. O güzelim Kelime Oyunu yarışmasını, tüm popülerliğine karşın kaldırdınız. Yerine daha ilginç olan bir tür bilgi yarışması koyarak. Oysa bilgi yarışmaları her yerde var. Ama program, dilimiz ve onun çok zengin sözcük hazinesi üzerine tek yarışmaydı. Ve zaman zaman yapılan kimi hatalara karşın, ciddi bir işlev görüyordu. Yazık... EYLÜL DE GELİP GEÇİYOR Eylül de geldi geçiyor. Ve yeni bir kış yaklaşıyor. Ama eylül yine, çoğu acı hatıralarla dolu geçti. Günlerin arasından iki tane eylül günü, hepimizi hatırlamaya ve düşünmeye yöneltti. Kaç yıldır olduğu gibi... Öncelikle, bizim tarihimiz açısından 12 Eylül 1980 yeniden hatırlandı, muhasebesi yapıldı, yorumları tazelendi. Ve anlaşıldı ki 30 küsur yıla karşın, sonradan ceberrut bir baskı dönemi yaratan bu askeri müdahele toplumda acı izler bırakmıştır ve artık kimse böyle şeyler istememektedir. Bu alanda Antalya festivalinin yapılamayan 1979 ve 1980 festivallerini, aynı filmlerle ve jürilerden hâlâ hayatta olanlarla birlikte toparlayıp yarıştırması ve ödüller dağıtması, benim bile ummadığım bir kamu ilgisiyle karşılaştı. Demek ki böylesine anlamlı anmalara ve yapılan yanlışların telafisine ihtiyacımız var. Biz diğer eylül günüyse elbette 11 Eylül 2001 idi. Ve tarihte ABD'nin kendi evinde uğradığı eşi benzeri görülmemiş terör saldırısı çok şeyi değiştirdi, yeni yüzyılın en azından ilk 10-15 yılını biçimlendirdi. Sinemada da büyük değişimler yaratarak. Bu iki önemli tarihi, önümüzdeki ayın SİNEMA dergisinde ele almak niyetindeyim. GÜLE GÜLE TAHA AKYOL Bir yıldan çok oluyor, sevgili Sayım Çınar benimle Medyatava için yaptığı bir söyleşide, basında en beğendiğim beş kalemi sormuştu. Ben de söylemiştim. SABAH, Hürriyet, Milliyet ve Radikal'den isimler vererek... Tek kıstasım, bana her gün bir şeyler öğreten, ufkumu açan, yorumlarıyla gerçekleri daha iyi anlamama yardımcı olan yazarları seçmekti. Hangi dünya görüşünden gelirlerse gelsinler. O günden beri, önce sevgili Haluk Şahin, Radikal'i ve gazeteciliği bıraktı, köşesine çekildi. Şimdi de severek okuduğum Taha Akyol, Milliyet'ten ayrıldı. Yazıp yazmayacağı belli değil. Onları ve yakın zamanda mesleklerini kendi arzularıyla bırakan Ferai Tınç gibilerini öyle iyi anlıyorum ki. Gazetecilik dışardan çok hoş gözükse de, ömür törpüsü bir meslek. Yıpratıcı, stresli, belalı bir iş. Ki ben de zaman zaman ayrılmayı düşünmüyor değilim. Şimdi anladınız mı, niye seçtiğim beş yazarın adlarını vermedim? Nazarımın değdiği apaçık. Bari diğerleri kurtulsun!",male
346,"Çıkmalar Yazının başlığını Melih Cevdet Anday'dan ödünç aldım. Bilerek, farkında olarak aldım. Özellikle aldım. Düşündükten sonra aldım. Her ne kadar bambaşka anlamıyla kullanmış olsa da kelimeyi o, ben yine de aldım. Kendime basamak yaptım. 1961 basımı, Ataç Kitabevi tarafından küçük boy basılmış elimdeki kitap. Doğu-Batı adını taşıyor. Ve sözünü ettiğim başlık da bu kitabın içinde. Bula bula bu yazıyı bulmuş değilim. Bir sahaf dükkanında, umutla merak arası göz gezdirirken sayfalarda birden şu cümleye rastlayıverdim; '...ben, okuduğum bir yazıda, çelişmeler yakalamakla, yazının aksaklıklarını, tutmazlıklarını belirtmekle yetinmeyi sevmem; ana düşünceyi arayıp onu eleştirmektir en iyisi.' Şimdi ne yapacaktım? Bir süredir zihnimde yuvalanan, akacak dil arayan cümleleri, nasıl şekillendirecektim? İşte buna yaradı başlık ve cümleler. Uyandırdı beni. Elimden tuttu. Işık oldu. Fakat dedim ya, ben bambaşka anlamıyla kullanıyorum çıkmayı. Bir derkenar notu olarak düşünmüyorum. Çıkma, sanat ve edebiyat dünyasının dışında sıklıkla ve farklı anlamlarıyla kullanılan bir kelime. Hatta, ıskarta ile kullanıldığında saklı bir ironisi bile var. Her sabah özenle meyvelerini parlatıp düzenleyen manavı düşünelim. Onun çıkma anlayışını gözden geçirelim. Her tür, ezik, çürük, kötü görünümlü, soluk, pörsümüş meyve birer çıkma maldır manavın gözünde. Yanda, alt tarafta duran sandıklardan birisine doldurur elmaları, erikleri, portakalları, çilekleri, kirazları, mevsimine göre. Pop ve modern sanat, fotoğraf sanatçıları hatta minimal öykü yazanlar böylesi bir çıkma manzarası ile ilgilenirler mi acaba? Bir manav, hiçbir zaman çıkmanın felsefi karşılığıyla ilgilenmez. Zayiat olarak görür onları. Daha ötesi çöp. Anlayacağınız bir eylemdir çıkma manavın gözünde. Sonuçtan çıkarılmış bir düşünce değil. Manavdan vazgeçtik geniş ölçekte tekstil üreten bir firmayı düşünelim. Top top, desen desen, kalite kalite kumaşları açacak ve kendi ihtiyacına göre kesip biçecektir kumaşları. Toplar açıldıkça aralarında desen kaymaları, istenmeyen lekeler, ölçüme uymayan, kısalıp uzamayan parçalarla baş başa kalacaktır ustalar. İlkin bu kumaşlar çıkma hükmündedir. Sonrasında ise üretim hataları, yanlış dikişler, istenmeyen kazalar arka arkaya gelecek ve çıkmaların sayısı çoğalacaktır. Bu malların da bir alıcısı, meraklısı vardır elbet. Ancak kumaştan ve üretimden asıl maksat, kusursuz üretimdir. Dileyen bu kumaşları kendi maksadına zevkine göre şekillendirecektir elbette. Lakin bütün bu nesnelerin çıkma hali asla ortadan kaybolmayacaktır. Çıkma bu sebepten biraz da istenmeyen ancak engellenemeyendir. Bir kere çıkmadan bahsettik ya, sözün sınırlarını alabildiğine genişletmek mümkündür artık. Kiremit, tuğla fabrikaları, çimento üretim tesisleri, demir-çelik kompleksleri, beyaz eşya fabrikaları, elektronik aletler, bilgisayarlar, cep telefonları ve daha nicesi. Bu çıkma ürünler ki nice gelişmiş kalite kontrol ve denetim aşamalarının sonucudurlar. Üretici, kusursuz mal ve hizmet iddiasını yerine getirebilmek için çıkmaları hem özenle seçer hem de üretim maliyetleri bakımından bu ürünlerin sayıca azalmasını ister. Buna rağmen olur. Hep olur. Her yerde olur. Her zaman olur. Ne zaman durur. Ne üretim biter. Ne çıkma mal piyasadan çekilir. Farklı sosyal ve ekonomik gerekçelerle çıkma mallar özellikle tercih edilir. Sorulur. Aranılır. Çıkmanın peşine düşmek beraberinde nice öyküyü de sürükleyecektir. Öykü deposudur çıkma. Ya insanlar, ya fikirler, ya tutumlar diyor içimden bir ses. Sanki sırasını beklermiş gibi, asıl söylenilmesi gereken oymuşçasına yükseltiyor tonunu. Söyle, hadi hadi söyle, bilirim, aman insan incinmesin, söz insana varmasın, onun varlığını sarsmasın diye temkinle dönüp dolaşıyorsun diyor. Diyor, çünkü haklı diyor. Ama insan sözün havuzu değil mi? İnsan sözün damarı, insan sözün kökü toprağı değil mi? Söz bir demir gibi sözün örsünde dövülmeden şekle girebilir mi? Böyle insanlar vardır ne yazık ki. Çıkma insanlar vardır. Onca seciye birikimi. Kültür. İnanç. Ahlak. Bilgi. Onca koruma içgüdüsü. Titreyiş. Sanat, hele sanat. Düşünce iklimi...Önleyemez, insanın bu çıkma halini önleyemez. O sebepten, bir hakaretle, bir haksızlıkla, bir münasebetsizlikle karşılaştığımda, tıpkı Anday'ın sözünü ettiği çelişkiler, aksaklıklar, tutmazlıklarla ilgilenmem ben. Ana fikre amaca bakarım. İşte zaman, çıkmanın oyunundan kurtulmak kolay. Çıkmanın dilini kendi kumaşında seçmek daha kolay. Kayırmadan kimseyi. Yücelmek daha kolay. Çıkma çıkmadır bir de, işte kadar.",male
347,"Atatürk’ü Koruma Kanunu CHP irticaya kaydığı için DP tarafından çıkarılmıştı Can Ataklı catakli@gazetevatan.com İktidar partisinin en önemli isimlerinden, Genel Başkan Yardımcısı Hüseyin Çelik hafta içinde katıldığı bir TV programında çok ilginç sözler söyledi. Hüseyin Çelik AKP içinde en iyi konuşan hatiplerden biri. Açıkçası demagoji yapmayı çok iyi biliyor. Eğer hazırlıksızsanız Hüseyin Çelik karşısında baştan yenilgiyi kabul edin. Çünkü hiç aklınıza gelmeyen sözler söyleyip kimyanızı anda bozabilir. Çelik Kanal A’da yaptığı konuşmada Atatürk’ü Koruma Kanunu’nu şiddetle eleştirerek, “Kanunla kimseyi kimseye sevdiremezsiniz. Neyi ideolojik hale getirirseniz onu dogmatik hale getirirsiniz. Siz eğer Atatürk’ü bir ideolojinin sığ çerçevesi içine hapsederseniz, Atatürk’ü kimsenin tartışmasına müsaade etmezseniz bu, Atatürk’e yapılabilecek en büyük kötülüktür” dedi. Bu cümle çok doğru. Ben de bugüne kadar çeşitli kereler bu kanunun yanlış algıladığını vurgulamaya çalıştım. Ancak biliyor musunuz ki bu kanun AKP’nin “demokrasi kahramanı” olarak sunduğu Adnan Menderes hükümeti tarafından çıkarılmıştı. Hem de neden biliyor musunuz? O günkü DP yöneticilerine göre CHP seçim öncesi Ticani denilen bir tarikata destek vermişti. CHP din istismarıyla halkı kışkırtmaya çalışıyordu. Bu nedenle Ticanileri Atatürk heykellerine saldırtıyordu.. Bir gecede 17 Atatürk heykeli saldırıya uğrayınca DP iktidarı 31 Temmuz 1951’de Atatürk’ü Koruma Kanunu çıkardı. Kanunun çıkmasıyla birlikte heykellere yapılan saldırılar da bıçak gibi kesildi. O yüzden de bu kanun bağlamında hakkında dava açılan hiç kimse olmadı. Kanun 1960’a kadar adeta kadük kaldı. 27 Mayıs’tan günümüze, özellikle çok yakın tarihte bu kanun nedeniyle bazı kişiler hakkında davalar açıldığı görüldü. Yani Hüseyin Çelik’in sözünü ettiği Atatürk’ü Koruma Kanunu, her fırsatta suç isnat etmek istedikleri Atatürkçü, laik, demokrat çoğunluğun bastırmasıyla değil, tam tersine, AKP’nin “bizim asıl kaynağımız” dediği DP tarafından yürürlüğe sokulmuştur. Bunun ötesinde Hüseyin Çelik’in asıl demagojik ve tehlikeli sözleri daha sonra geliyor. Hüseyin Çelik her nedense Atatürk’ten Hazreti Muhammed’e atlıyor ve şöyle diyor: “Hz. Peygamberi ele alalım. Atatürk’ü bir kenara bırakalım. Hz. Peygamberle alakalı bir ton hakaretamiz şey yazılıp çizilmemiş mi bugüne kadar. Hz. Peygamberi korumakla ilgili herhangi bir şey var mı?” Her tarafı yanlış bir söylem. Ben bugüne kadar Hazreti Muhammed hakkında yazılmış hakaret içerikli bir yazı hiç görmedim, televizyonlarda da dinlemedim. Bırakın Hazreti Muhammed’e hakaret etmeyi, olumsuz söyleme haddini bile kimse bulamaz Türkiye’de. Ayrıca Hüseyin Çelik’in yaptığı en büyük yanlış şu; Atatürk gibi bir önce askeri deha, ardından bir devletin kurucusu ile ilahi güçten aldığı emirleri insanlara aktaran evrensel bir dinin peygamberi asla kıyaslanamaz. Ne yazık ki, kendisini demokrasi havarisi ilan edenler sık sık Atatürk Hazreti Muhammed kıyaslaması yapmaya çalışıyor. Bunun tek amacı vardır, inançları siyasi görüşlerle çarpıştırıp, toplumda çatışma yaratmak. Hüseyin Çelik bunu bilmiyor olamaz ki... ***** Tabii ki gelse de olur gelmese de, sadece Türkiye itibar kaybeder Amerikalı yazar Paul Auster yazdığı son kitap nedeniyle Türkiye’ye davet edilmişti. Ancak Auster “Hapiste yatan yazar ve gazeteciler yüzünden Türkiye’ye gelmeyi reddediyorum! Kaç kişi oldu? 100’ü geçti mi? Neler oluyor Türkiye’de! En çok endişelendiğim ülke. Aynı sebeple Çin’den gelen davetleri de geri çeviriyorum. Bu hükümetleri protesto ediyorum” diyerek daveti reddetmişti. Bunun üzerine çok öfkelenen Başbakan Erdoğan da “Hah, biz de sana çok muhtaçtık. Niye gelmedin? Aman gel, ne olur gel. Gelsen ne olur gelmesen ne olur. Türkiye irtifa mı kaybeder?” demişti. Tabii Başbakan’ın bu sözleri AKP tabanından büyük alkış aldı. Elbette bu, konulara nasıl baktığınıza bağlı. Auster’ın gelmemesi nedeniyle Türkiye’de tabii ki bir şey olmaz. Ama dışarıda olur. Türkiye itibar kaybeder. Uluslararası kamuoyu bu tür durumlarda asıl bir ülkenin iktidarına itibar etmez. Tam tersine yazarı haklı bulur ve sahip çıkar. Demokratik bir ülkede hiç kimse Erdoğan’ın sözlerini ciddiye almadığı gibi yayınlamaz bile, ama Türkiye’yi protesto eden yazarın sözleri manşetlere çıkar. Bu Türkiye’ye düşmanlıktan değil, demokrasiye saygıdan böyledir. Ama bizdekiler demokrasiyi bilmediklerinden bu tür efelenmeler çok hoşlarına gider. ***** Tutuklu gazetecilere gazeteciler nasıl bakıyor? Herkes uzun tutukluluklardan özellikle gazetecilerin tutuklu olmasından çok yakınıyor. Ama gözlediğim kadarıyla bunların çoğu sahte. Birçok gazeteci tutukluluk süreleriyle de tutuklu gazetecilerle de ilgili yalan söylüyorlar. Üzülüyormuş gibi yapıyorlar. AKP, yandaşları ve yalakaları hem uzun tutukluluktan hem de gazetecilerin tutuklu olmasından çok memnun. Zaten memnun olmasalar utanmadan “Bizdeki gazeteciler gazetecilik yaptıkları için değil darbeye teşebbüs etmekten yargılanıyor” demezler. Neymiş, bunlar çeteciymiş. Gazetecilik faaliyeti yapmıyorlarmış. İşleri güçleri hükümeti devirmek için planlar yapmakmış. Ar, haya, namus, ahlak, vicdan kalmayınca böyle oluyor. Sözde yandaş yalaka olmayanlara gelince onlar başka bir âlem. Son günlerde çok duyuyorum, diyorlar ki “Evet gazeteci tutukluluklarına çok karşıyım, ama onlar da neler yaptılar?” İşte “Püf noktası” bu “neler yaptılar” sorusunun altında gizli. “Hakikaten neler yaptılar?” diye sorduğumda aldığım cevap yüzde 99 “Benimle ilgili şu kadar aleyhte yazısı var falanın, hepsi yalan” türünden. İşin özü şu ki, kendine gazeteci diyen bir güruh tutuklamalara “aslında karşı” ama haklarında yazdıkları için burunlarının sürtülmesinden de mutlu ve mesut. Biliyor musunuz, son günlerde gazetecilerle ilgili çıkan bazı haberler, duyduklarım, yapılan dedikodular kadar iğrenç ki, bunlarla sözde aynı mesleği paylaştığımız için bende bir tiksinti oluşuyor. ***** 27 Nisan değil Dolmabahçe önemli Yazıldı, çizildi, konuşuldu ve sonunda savcılık eski Genelkurmay Başkanı Yaşar Büyükanıt’ın 27 Nisan 2007 gecesi yayınladığı muhtıramsı şeye soruşturma açtı. Savcılar herhalde “hükümeti devirmek için muhtıra verdi” diyeceklerdir ama, dönemin AKP hükümeti bunu muhtıra olarak değerlendirmemişti. Hatta Başbakan Erdoğan bizzat “Bu bir muhtıra değil” açıklaması yapmıştı. Yine de soruşturma açılması iyi bir şey. Umarım davaya da dönüşür, Muhtıra sorulacak belki ama halkın asıl merak ettiği ünlü Dolmabahçe görüşmesinde ne konuşulduğu. Hani şu Erdoğan, Büyükanıt ve Allah arasında sır kalan, mezara kadar saklanacak olan konuşma. Kimbilir belki hâkimler de merak ederler de sorar bu görüşmeyi. ***** Başbakan, hapiste yatan gazeteciler ve yazarlar yüzünden Türkiye’ye gelmediğini söyleyen ABD’li yazar Paul Auster’a, “Biz de sana çok muhtaçtık, niye gelmedin? Aman gel. Gelsen ne olur, gelmesen ne olur” demiş. Başbakan, Paul Auster’ın yanı sıra ifade özgürlüğüne de sesleniyor sanki!",male
348,"Ucubeler 23 Nisan 2011 Cumhuriyet Başbakan’ın “ucubedir, yıkıla!” fetvası sonrasında yıkılmasına karar verilen Kars İnsanlık Anıtı’nın yıkımını engellemek için 18 Nisan Pazartesi günü Akatlar Kültür Merkezi’nde düzenlenen toplantıdan çıkışlarında, Bedri Baykam ve asistanı Tuba Kurtulmuş, büyük olasılıkla kiralık bir cani tarafından öldürme kastıyla bıçaklandılar. Bedri Baykam’ın yaralı böğrünü tutarak çevredeki araçlara yönelik “Hastane” çığlıkları, silinmemek ve unutulmamak üzere, gözlerde, arşivlerde, belleklerde yerini aldı… Çevredeki araçlarda bulunanların araç kapılarını içeriden kilitleyerek alçakça kaçışları da… *** Hastaneye gece gidebildim. Bedri’yi görme olanağı yoktu. Annesiyle, yakın akrabalarıyla, birkaç yazar arkadaşla konuşup dertleştik. Yara ciddiydi. On iki parmak bağırsağı delinmiş, karaciğerde kesik oluşmuştu. Caninin “profesyonelliği” ve bıçağı öldürme kastıyla sapladığı buradan da belliydi. Asistan hanımın yarasının daha hafif olduğunu öğrendik. Cani, özel niteliğe sahip olduğu bildirilen suç aletini, kendi iddiasına göre, hakarete uğradığı için sapladıysa, asistan hanımla derdi neydi? Üstünde bıçakla, Akatlar’da ne işi vardı? “Ucube” lafıyla başlayan ve bu noktalara ulaşan olaylar halkası, yoruma yer bırakmayacak kadar açık değil mi? *** Bedri Baykam’ın yatmakta olduğu yoğun bakım ünitesinin hemen yakınındaki bekleme salonunda bir süre, başka ziyaretçilerle birlikte, TV haber programlarını izledim. Bunların hemen hepsinde, “ucube” fetvasını veren kişi, geniş katılımlı bir salon toplantısında bilinen üslubuyla konuşmaktaydı. Lafı bir ara CHP’nin Silivri’de tutuklu milletvekili adaylarına getirdi ve belli ki bütün seçim kampanyası süresince diline dolayacağı sözleri tekrarladı. Bu alaycı, aşağılayıcı, kışkırtıcı sözler üzerine, salonda uzun bir alkış tufanı koptu… Konuşan kişiyi bir yana bırakıyorum, fakat alkış sahipleri adına utandım… Sanırsınız ki Mustafa Balbay ve onun genç eşi, artık ergenlik çağına ulaşmakta olan kızı, baba kucağının sıcaklığını henüz doğru dürüst tadamadan ondan koparılmış olan küçük oğlu, bu insanların düşmanıdır… Sanırsınız ki yüzlerce insanı yaşama kavuşturan Dr. Haberal bu insanlara büyük kötülükler yapmıştır. Sanırsınız ki Silivri cezaevi, tutukluluk süreleri her türlü hukuk, mantık ve vicdan ölçüsünün dışına taşmış, pek çoğu bu ülkenin seçkin yurttaşları olan ve haklarında henüz kesinleşmiş bir hüküm bulunmayan kimselerin değil de, bu ülkeye bin bir kötülük yapmış bir düşman ordusunun savaşta esir düşmüş askerlerinin ve subaylarının kapatılmış olduğu bir yerdir… O alkış sahiplerinin görünümüne uzun alkış süresince gözlerimi ayırmaksızın baktım ve onlar adına utandım ve onlara acıdım da… Çünkü insanlıklarını yitirmiş, sağduyudan tümüyle yoksun kalmış, duygusuz, bilinçsiz bir infaz aygıtına, makineye dönüşmüşlerdi… *** Sonra kendi kendime, “ucube” kim diye sordum? Mehmet Aksoy’un masum yontusu mu? Yoksa bir sanat adamına ve asistanı hanımefendiye öldürmek kastıyla bıçak saplayan cani mi? Yaralı ressam, yurtsever, mücadele insanı, “Hastane” çığlıkları atarken, kahrolası, utanılası, üzerlerine tükürülesi, iğrenç arabalarının kapılarını içeriden kilitleyerek, alçakça, suç ortakları gibi kaçanlar mı? Kim ucube? Seçkin ve bilgeleşmiş bir heykeltıraşın, olağanüstü emek, bilgi, sevgi ürünü, anıtsal yapıtı mı; yoksa kendilerini savunma olanakları kısıtlanmış insanlara bir kürsüden alaycı hakaretler yağdırılırken, insanların aileleri, eşleri, babalarına hasret küçük çocukları da olduğu düşünülmeksizin ve askeriyle siviliyle bu ülkeye yapmış oldukları nice hizmet bir kalemde yok sayılarak alaycı, kaba, bıçak yarasından da acıtıcı sözleri avuçları patlayasıya alkışlayan bir salon dolusu insan mı? Kim ucube? Gelecek günler, bu sorunun yanıtını en acı ve acımasız biçimde vermeyecek mi sanıyorsunuz? Gerçekten, öyle mi sanıyorsunuz?.. Bir Not: 22 Nisan günü Kayseri’de uluslararası bir sempozyumda olacağım için 23 Nisan’da Kars’ta İnsanlık Anıtı çevresindeki arkadaşlar arasında bulunamayacağım. Fakat kalbim orada, onlarla birlikte çarpacak. A.B.",male
349,"Değersizleşme 30 Temmuz 2011 Cumhuriyet Norveç’teki akıl almaz katliam insanlığın zihnini uzun süre işgal edecektir ve etmelidir de. İnsanlık caniliğin pek çok türüne tanık oldu. Fakat bir tek kişinin böylesine bir planlama yaparak uygulamaya koyması ve hedeflediği sonuca ulaşması pek de görülmüş şey değil. Yaşadığımız dünyada bu caniden bir kahraman yapılması da şaşırtıcı olmaz. Hem de sadece düşündaşları tarafından değil, belki onlardan daha çok, çarpıcı haber ve para dışında herhangi bir ahlaksal değere sahip olmayan medya tarafından… Zaten bu yazı biraz da bununla, daha doğrusu bunu da içeren genel bir değersizleşme olgusuyla ilgili. İnsanın değersizleşmesi olgusuyla… *** Akıl almaz katliam bana “Kuzuların Sessizliği”ni anımsattı. Aynı kibirli, kendini beğenmiş, yaptığı iş üzerinde titizlikle çalışan, psikopat katil… Ve kuzu kuzu boyun eğmeseler de, ona karşı koymaktan aciz, zavallı kurbanlar… Avukatının söylediğine göre bu kadarını kendisi de beklemiyormuş. Sonuç onu bile şaşırtmış. Gerçekten de şaşılacak şey. Adadaki katliamı öğrendiğimde aklımdan geçen ilk düşünce, bu kadar genç insanın, silahlı ve ne kadar profesyonel de olsa, bu caniye nasıl karşı koyamadıkları, onu nasıl olup da etkisizleştiremedikleri oldu… Bu olgu da bir bakıma, bu yazıda irdelemek istediğim konudan çok bağımsız değil… *** Norveçli caninin, bu ülkede ve genel olarak Batılı dediğimiz ülkelerde yükselen ırkçı, faşist, yeni Nazi hareketlerin, akımların, partilerin bir ürünü olduğunda kuşku yok. Bunu hemen herkes söylüyor. Zaten bu konuda tezleri olan birinden söz ediyoruz… Fakat benim asıl üzerinde durmak istediğim, hareketleri de doğuran arka plan. Bence asıl onu irdelememiz gerekiyor. *** Bu arka plan, aklı başında herkesin bildiği ve yazıp söylediği gibi, kapitalist emperyalist sistemdir. Dünya kapitalizminin işi tıkırında olsa, Batılı dediğimiz toplumlarda ya da çok refah içinde yaşamaya alışmış kitlelerin yaşam standartları bakımından tehlike çanları çalmasa, yabancı düşmanlığı böylesine yükselişe geçmezdi. Batılı işçi, emekçi, orta tabaka insanı, üstelik başka yaşama biçimlerine ve farklı inançlara sahip yabancıların gelip ekmeklerine ortak olmasını artık istemiyor. Üstelik bu yabancılar tehlikeli insanlar… Batılı dediğimiz insan bunları düşünürken, ait olduğu ülkelerin bu yabancıların ülkelerini yüzlerce yıl talan etmiş olduğunu, bu yabancıların köle olarak çalıştırılıp sömürüldüğünü, onların yoksul kalmış olmalarında ve bu günkü Batı düşmanlıklarında başlıca sorumlunun yine Batı ülkelerinden başkası olmadığını aklına getirmiyor. *** Şimdi beni ilgilendiren asıl konuya, insanın değersizleşmesi, daha doğrusu değersizleştirilmesi olgusuna gelmek istiyorum. Kapitalist sistem için insan tüketici olmak dışında bir değere sahip değil. Bu insanın üretici olarak bile fazla bir değeri yok, çünkü makine onun yerine üretiyor… Burada çok ilginç bir paradoks söz konusu: Değersizleştirilen insan, benzerlerinin oluşturduğu sürünün bir parçasıdır… Fakat aynı zamanda da kendini benzersiz zanneden, kibirli, aşırı bireyci bir zavallıdır… Çifte bir yabancılaşmadan söz ediyorum… Sistem bakımından, topluluğun (sürünün) sıradan bir parçası, fakat kendini benzersiz zannettiği için de toplumcu olamayan, zavallı, yapayalnız bir birey… Bu çelişkili durum bence, günümüz insanının, özellikle de Batılı dediğimiz insanın kimlik özetidir… *** Norveç’teki akıl almaz katliamın arka planında bunları da görmemiz gerek… Kapitalist emperyalist sistem insanı değersizleştirdi… Hümanist ve toplumcu değerleri yok ederek insan tekini hem bir sürünün değersiz ve kimliksiz bir parçasına, hem de kendini benzersiz zanneden, kendine tapınan, zavallı, yapayalnız bir bireye dönüştürdü… Hümanist ve toplumcu değerlerin yok edildiği bir dünyada günün birinde böyle bir bireyin ortaya çıkarak dünyaya kendince bir düzen vermeye kalkışması çok da anlaşılmaz bir şey değil… Sapkınlığın bireysel, kişisel kökenleri olduğu kuşkusuz. Norveç’teki caninin özel yaşamı irdelendiğinde bunun ipuçları görülebilecektir… İdeolojik açıklamalar da kuşkusuz gerekli ve açıklayıcıdır… Fakat asıl sorumlu, insanı değersizleştirip sürüleştirirken aynı zamanda da sapkın bireyselliklere ortam hazırlayan kapitalist emperyalist sistemin kendisidir… Bu sistemin, insanlığı bugüne kadar yaşanmış olanlardan çok daha büyük yıkımlara sürüklemekte olduğundan kuşku duymamak gerekiyor…",male
350,"Kavga Erdoğan sonrası kavgasıdır Can Ataklı catakli@gazetevatan.com Başbakan ameliyatlı haliyle müdahale etti ve MİT krizini şimdilik bitirdi. Ancak dünkü yazımda da belirtmiştim, savcıların elinde MİT’le ilgili bazı vahim iddialar olduğu ileri sürülüyor. Demek ki sorunun bir süre sonra tekrar alevlenmeyeceğinin garantisi yok. Bunun yanı sıra, yine daha önce yazdığım gibi bu olaya erkler arası kavga ya da bir cemaatin Tayyip Erdoğan’a karşı açtığı savaş gibi bakmıyorum. Bu olayda belirleyici olan Tayyip Erdoğan’ın bir süre sonra AKP’nin başında olmayacağı gerçeğidir. Erdoğan bu yıl ya da 2014’te büyük olasılıkla Çankaya Köşkü’ne çıkacak. AKP’de bir boşluk doğacak. Son kriz bu boşluktan önce “iktidarın gücü kimin elinde kalacak” mücadelesinin ürünüydü. Yoksa kimsenin aklına AKP iktidarını ve Tayyip Erdoğan’ı devirmek gelmiyor. “O” gidince ipler kimin elinde olacak? Sorun budur. Görünene göre Erdoğan şimdilik iplerin “koşullar ne olursa olsun” kendi elinde olduğunun mesajını verdi. Bu, parti içinde iktidar mücadelesi yapan kesimlere “Ben kararımı vermedim, herkes oturduğu yerde otursun” uyarısıdır. Şurası bir gerçek ki, Tayyip Erdoğan da hükümeti tıpkı Özal gibi düzenleyip gitmek isteyecektir. İşi oluruna bırakmak istemeyecektir. Bunun için de başta bazı yasal önlemler olmak üzere kendisini garantiye alacaktır. Yani Erdoğan “Benden sonra tufan” demeyecek, tam tersine kendisi hangi koşullar altında olursa olsun Çankaya’da otururken iplerin elinde olmasını tercih edecektir. Bu nedenle şu anda Erdoğan’a sımsıkı sarılı olan çekirdek kadro dışında, bu aşamada hiç kimse iktidar mücadelesinde başarılı olamaz. Ancak bir başka gerçek de şu; Tayyip Erdoğan AKP’nin tek güçlü adamı, aynı zamanda parti içindeki koalisyona yapıştırıcı görevi gören bir lider. Erdoğan’ın gitmesi halinde partinin bugünkü disiplin ve birlik içinde olmayacağını da görmek yanlış olmaz. Başbakan’ın iki günlük sağlık sorunu sırasında bile partinin içinden adeta fışkıran aykırı görüşler, tutarsızlıklar, tuhaf söylemler bunun kanıtı zaten. Erdoğan başta otururken, iki günlük yokluğunda bile bu kadar aykırı sesler çıkabiliyorsa, Erdoğan’ın gittiği gün neler olur tahmin etmek zor değil. Bir başka gerçek de şu; AKP Tayyip Erdoğan’la bu kadar güçlü. Falcılık gibi olmasın ama, bundan sonra hiçbir AKP Genel Başkanı Tayyip Erdoğan’ın ulaştığı oy oranına ulaşamaz. SONAR’ın son anketinde AKP yüzde 53’lerde görünüyor. Erdoğan’ın olmadığı bir AKP’de bu oranı bırakın tutturmayı, gelinen noktayı koruyabilecek çapta bir isim var mı? Abdullah Gül de dâhil. O halde zaten Erdoğan’ın gidişi AKP’nin aynı güçle iktidarını sürdürebilmesi açısından büyük bir handikaptır. Peki Erdoğan Çankaya’ya ne zaman gider? AKP’nin son yaptığı düzenlemeye göre Abdullah Gül 2014’e kadar Köşk’te oturacak gibi görünüyor. Buna karşı CHP yasanın iptali için Anayasa Mahkemesi’ne başvurabilir. Burada belirleyici olan yine Erdoğan’dır. Eğer sağlık durumunu da göz önüne alarak bu yıl Köşk’e çıkmak istiyorsa Anayasa Mahkemesi’nin bu yönde bir kararı hukuken olmasa da “pratik” olarak alabileceğini söyleyebilirim. Bu durumda eylül ayında Cumhurbaşkanlığı seçimi yapabiliriz ve Erdoğan Köşk’e çıkabilir. Ve yine sanıyorum Erdoğan’ı bu konuda şimdilik tek düşündüren konu Gül’ün “Madem beş yıl zaman ben de aday olmak isterim” demesidir. Bu yazım son birkaç ayda yazdıklardımın bir tekrarı gibi oldu. Ancak zaman içinde yaptığım analizleri tek parça halinde tekrar sizlere sunarak önümüzdeki günlerin siyaseti için bir ufuk açmayı düşündüm. ***** Satış mı takas mı? Savcıların MİT operasyonu için düğmeye bastıkları gün çok ilginç bir MİT olayı daha yaşanmıştı. Antakya’da bir MİT görevlisi Türkiye’ye sığınarak kamplarda yaşayan etkili bir Suriyeli albayı 100 bin dolar karşılığında Suriye makamlarına teslim etmişti. Bu albayın kurşuna dizildiği ileri sürülmüştü. İstihbarat konusunda bir dönem yetkili olan bir uzman dostum aradı “Bu işte bir gariplik var” dedi. Garipliğin ne olduğunu sordum. “O albay Türkiye’ye sığınmış önemli bir isimdi. Televizyonlara çıkıp Esad’la ilgili açıklamalar yapıyordu, bir devlet görevlisi birkaç kişi ile birlikte bu tür bir satış operasyonuna cesaret edemez” dedi. Çünkü bu bölgede hiçbir şey gizli kalmazmış. Uzman dostum “Bu kadar göz önünde olan birini satmaya kalkan kişi anında yakalanacağını blimeyecek kadar ahmak olamaz, ama bir takas söz konusuysa bilemem” diye sürdürdü konuşmasını. “Ne takası?” diye sordum. “Suriye dipsiz kuyu gibi bizim için. Bölgede müthiş hareketlilik var. Türkiye’den ciddi sızmalar olduğunu duyuyorum. Bu sızmalar sonucu Suriye’de yakalanan bazı Türk görevlileri de olduğu söyleniyor” cevabını verdi. Yanisi şu ki albay Suriye’de yakalanan bazı Türk görevlilerin iadesi için takas edilmiş ama iş ortaya çıkınca bu tür her olayda olduğu gibi operasyonu yürüten MİT’çi kurban edilmiş olabilirmiş. İstihbaratçı dostumun anlattıklarını dinledikten sonra “Komplo teorisi olabilir mi?” diye düşünürken internet sitelerindeki bir haber dikkatimi çekti. İsrail ’de yayımlanan Haaretz Gazetesi Suriye’de 40 MİT’çinin tutuklandığını ileri sürüyordu. Habere göre Türkiye bunun yaratacağı diplomatik krizden korkuyor ve bu kişilerin özgür kalabilmesi için Suriye ile yoğun müzakereler sürdürüyor. Suriye’nin de hâlen Türkiye’de tutulan bazı subaylarını geri istediği belirtiliyor. Suriye sınırı çok hassas olaylara sahne oluyor. Bu kesin de... ***** Komşuya ayıp oldu Enerji Bakanı’nın Yunanistan’ın doğalgazda sıkıntıya düştüğünü ve Yunan Bakanı’nın kendisini aradığını, bunun üzerine komşuya doğalgaz verdiğimizi açıklaması Yunanistan’da tepkiyle karşılanmış. Enerji Bakanı, Yunan mevkidaşından sitem aldı ki kendini korumak için suçu hemen medyaya attı. Sözlerinin abartıldığını ve Yunanistan’ın rencide edildiğini söyledi. İyi de buna kendisi neden oldu. Çünkü açıklaması “Komşu yalvardı, dayanamadım doğalgaz verdim” türündeydi. Özellikle iktidara yakın gazeteler de haberi aynen bu şekilde verdiler. Şimdi bakanla aralarına kara kedi girdi, haberi veriş tarzlarını savunuyorlar. Kötü niyet olmadığını söylüyorlar. Kötü niyet var ya da yok, “Yalvardılar, verdik” başlığı elbette muhatabını çok rahatsız eder. Yarın öbür gün bizim de doğalgaz sıkıntımız olabilir, Bakan örneğin Azerbaycan Bakanı’na telefon edip samimiyete güvenerek “Millet perişan, hastanelerde hastalar donacak, evlerde yemek pişmiyor” dese, Azeri bakan da kendi medyasına çıkıp “Türklere çok üzüldüm, acıdım, hemen doğalgaz gönderdim” dese, Azeri medyası da bunu “Zavallı Türkler” başlıklarıyla verse, bırakın üzülmeyi, delirmez miyiz? AKP yandaşları işlerine geldiğinde hep “empatiden” söz ederler de... ***** Başbakan ile ifade özgürlüğü polemiğine giren yazar Paul Auster’ın kitabı “çok satanlar listesi”nde “bir numara” olmuş. İster misiniz, “Ergenekon’un bir numarası” diye adamın peşine düşsünler! (Gani Yıldız)",male
352,"Orada oturan adam Adam orada oturuyor. Bir kolu kopmuş gömleğe benziyor uzaktan. Hep mi orada oturuyor yoksa ben onu görmezden önce mi oraya oturmuş bir önemi yok. Adam hep orada oturuyor. Görüyorum. O beni görüyor mu, bunu bilemeyeceğim. Aynı saatte oradan geçtiğim için adamı hep oturuyor buluyorum. Çevresine bakmıyor adam. Kedilerle ilgilenmiyor. Arada bir kayalara çarpan deniz hışırtısına kulak kabarttığını bile sanmıyorum. Heykel gibi oturmuyor. Ne bir ağaca benziyor ne de tünemiş bir kuşa. Adam sadece kendisi gibi oturuyor. Üstünde hep koyu renk elbiseler. Şapka koyu. Çoraplar ve ayakkabılar da koyu. Oturduğu bankta yalnız. Yığılmış kalmış gibi eski çağların birinden gelip buraya. Selam versem duyar mı? Onun uyuduğunu düşünebilir miyim? Hayır, hayır adam oturuyor. İnadına oturuyor. Ne bir öksürük sesi. Ne kafanın bir kez olsun kaşınması. Belki de şaşkın bir rüzgâr yalayıp geçiyordur burnunu. Onun dünyada olduğunu gösteren tek şey yanından hiç ayırmadığı naylon poşeti. O, inadına beyaz. Elbisesine rağmen beyaz. Sanki bir onu, naylon torbayı değiştiriyor. Neredeyse biraz ileri gidip onu naylon torba bekçisi sayacağım. Saysam ne olacak? İlgilenir mi sanıyorum bu sayışla. Adam kendisiyle ilgileniyor mu ki onunla ilgilenenlerle ilgilensin şimdi. O oturuyor. Bir kolu kopmuş gömlek gibi oturuyor. Kime oturuyor? Bazı sabah tam önünden geçerken gözlerinin içine bakayım ve günaydın diyeyim diye düşünüyorum. Fakat adam öylesine kendisi olarak oturuyor, öylesine her şeyi anlamsızlaştırıyor ki onun bu hali beni ürpertiyor. Şaka olamaz diyorum. Geceden cinlerin döktüğü bir insan kalıbı da değil. Mutsuz mu? Mutsuzluğuna dair bir çizgi göremedim. Mutlu mu? O da yok. Öylesine oturuyor. Belki selamı alacak. Belki almayacak. Belki duyuyor. Belki duymuyor. Selamdan vazgeçeyim diyorum tekrar, bir sabah, tam önünden geçerken ayakkabılarımın bağcıkları çözülmüş gibi yapayım ve yanına oturup onları bağlayayım. Nefes alıyor mu, canlı mı cansız mı emin olayım. Ne olacak peki? Adam cansızsa ne olacak? Yaşıyorsa ne olacak? Gösterecek mi bana tam kendisini? Ben onun tam olduğuna mı inanacağım? Hem kim o? Bilmiyorum. Adam oturuyor. O, oturdukça, tam arkasına düşen incirler hamlıktan çıktı ballarını akıta akıta diplerine düşüyorlar. Kimselerin incirlerle ilgilendiği yok. Adam da dönüp bakmıyor, düşen bir incir mi diye. Zaten adam bakmıyor, daha doğrusu bakıyor da baktığı bir yer yok. Boşluk bile anlamsız bakışlarında. Şimdi diyorum, içimden, nedense bunu birkaç kez dedim, yoksa bu Beckett çağrışımlı adam, bir tiyatrocu mu? Gelip geçenlerin ve gelip geçeceklerin dikkatini mi ölçmek istiyor? Yoksa bir romancı mı? Bilmediğim, tanımadığım bir romancı mı? Gözlem mi yapıyor? Cümlelerini, sabahın bu erken vaktinde zihninde evire çevire yoğuruyor, evirip çeviriyor, sonra da herkeslerin, kedilerin, köpeklerin, açgöz ve vahşi martıların ve dahi dalga seslerinin çekilip gittiği bir anda, adam da ortadan kayıp mı oluyor? Öyle olsa ne olacak? Kim ona bir şey söyleyebilir? Oturmak için izin almayan kalkmak için izin mi isteyecek? Acaba ne var beyaz poşetin içinde? Kedilere yemek desen? Bu işe gönüllü başkaları var. Kediler, çok alışkın kediler, antrenman yapan sporcuların hocalarının etrafında çember olup toplanmaları gibi, oturmuşlar, kafaları yukarda, nasihat dinler gibi miyavlayıp duruyorlar. Kadının elindeki her bir yemek parçası bir orkestra şefinin bageti gibi havada yuvarlaklar çiziyor. Adam bu ya ne kedilerle ilgileniyor, ne de kadının dar bir dere yatağında sessizce akan sesine kulak kabartıyor. Adam dili süpürüyor sessizliğiyle, konuşmayı boşlukta bırakıyor. Böyle bir adamın ismi ne olabilir? Sanki bu merak olmasa, adam bir merak torbası gibi orada oturmasa benim de vaktim geçmeyecek. Benden başka bisiklet sürme meraklılarının dışında köpeklerini gezdirmeye çıkmış çift camlı gözlüklere sahip kimi baylar ve bayanlar var. Ayaküstü laflıyorlar arada bir. Köpeklerinin huylarından, streslerinden söz açıyorlar. İkide bir köpekler saldırıveriyorlar kedilere. Şimdi, çevirsen başka bir dile bu cümleleri, Arapçaya mesela, dönüp de bakar mı kimse? Oysa adam dille de ilgilenmiyor. Dilsiz mi yoksa? Adam dün gece bir mermer ocağında kızgın tellerle kendisini mi kesip geldi? O da belli değil... Adam oturacak. Saymadım kaç aydır, kaç haftadır orada, aynı yerde, şehrini seyreden Süleyman gibi oturuyor. Yalnız yaslandığı bir asa yok. Adam kendisine yaslanıyor. Dayanak kendisi. Şimdi şüpheye düştüm yoksa oturduğu bir bank da mı yok? Hayır hayır, insan boşluğa nasıl otursun? Kim karıştırıyor kafamı böyle benim? Yoksa adam da mı yok? Gökten bir uçak geçiyor...",male
353,"Emek, Beyoğlulu olmak ve son gelişmeler Emek Sineması üzerine yazma konusunda, aslında biraz duraksıyorum. Elbette her gazetecinin, hatta her aydının özellikle angaje olduğu ve kendisini adeta bir misyonla bağladığı konular vardır. Ama öte yandan, büyük bir kitle gazetesinde yazmanın getirdiği sorumluluk da vardır. Onca konu varken hep aynı şeyi yazmanın, tarihi de olsa bir sinema salonunu böylesine dile dolamanın okuru bıktırması riski de mevcuttur. Ama kimi şeyler de bana cesaret veriyor. Örneğin 5N1K programında Cüneyt Özdemir'le Emek'i tartışırken, ona gelen bir mail. Mersin'den yazan bir genç çocuk şöyle demişti: ""Emek'te hiç film izlemedim. Ama yakında İstanbul'a geleceğim ve eğer açıksa, ilk işlerimden biri onu ziyaret etmek olacak."" Ya da son dönemde yazılmış sayısız köşe yazısından birinde (şu anda hangisi, bulamıyorum) konulan teşhis. Ki aşağı yukarı şöyleydi: ""Emek'in önemini anlamak, ancak onun has sinemaseverler için adeta kutsal bir mekan, bir tür sanat mabedi olduğunu dikkate almakla mümkündür."" BAŞKAN ELEŞTİRİLERDEN ETKİLENİYOR İşte bu vb. yazılar ve görüşler, beni 'Her şeye rağmen Emek,' demeye çağırıyor. Ve işte konudan son gelişmeler ve taze izlenimler. Geçen akşam İKSV'nin 40. yılı dolayısıyla verilen kokteylde, Ahmet Misbah Demircan'la karşılaştık. Emek konusunda karşıt tavırlarımız nedeniyle gerginlik düzeyine varan ilişkimiz, bir zamanların dostu sayın başkanla yakınlaşmamıza taş koyar gibiydi. Ama bana sıcak bir bakış attı, ben bir adım ilerledim. Ve sonunda kucaklaştık. Zaten ilkelerimden biri hep bu olmuştur: Her koşulda diyalog ve karşıdakini anlama çabası (ki buna şimdilerde empati diyorlar). Böylece, hemen etrafımızı saran Azize Tan (İKSV), Olkan Özyurt (SABAH), Şenay Aydemir (Radikal) gibi ilgililerle birlikte, başkanla uzun bir tartışmaya girdik. (Bu yüzden kokteylden aç çıktım!) Neler mi konuştuk? Aslında pek yeni bir şey yok. Ahmet Misbah dostumuz, Beyoğlu'nda bilmemkaç binayı onarttığını, şu günlerde Tarlabaşı'nda başlayan 'kentsel dönüşüm' projesinin ise 'kendi eseri' olduğunu söyledi. Ben de ona tüm bu çabalarını bilmezlikten gelmediğimizi, ama Beyoğlu'nun 19. yüzyıldan beri taşıdığı, koca kentin kültür ve gece hayatı merkezi olmasının gerektirdiği ve de getirdiği eski salonların, semtin korunmasında 'olmazsa olmaz' olduğunu, oysa şu sıralarda, başta artık bir büyük simge haline gelen Emek olmak üzere birçok salonun kapalı olup yıkım projeleriyle yok oluşa gittiğini hatırlattım. Ve bu salonları gözden çıkaran hiçbir projenin koruma sayılamayacağını ve yapanlara onur getirmeyeceğini anlattım. Bir kez daha ve yanımdakilerin büyük desteğiyle... Sonuç olarak, görünürde başkanı ikna edemedik. Ama ben şunu hissettim: Beyoğlu'nu kendince seven ve iyi bir şeyler yapmak isteyen bu genç siyasetçi, en azından eleştirilerden ve bunların bir büyük kampanyaya dönüşmüş olmasından etkileniyor. Hem de büyük ölçüde...Ve kendini daha iyi anlatmaya çabalarken, bizi dinlemeyi ve kamuoyuna kulak vermeyi de boşlamıyor. Böylece, gelecek hafta İKSV'nin patronajı altında yeniden bir araya gelip tartışılması kararı alındı. Bakalım ne olacak... Ben hep ve her zaman koruduğum iyimserliğimle, tüm bunlardan belki Emek'i gerçekten kurtarmak ve olduğu gibi korumak sonucunun çıkacağından umutluyum. Ve bu konuda ayrıca, arka plandaki asıl son söz sahiplerinin desteğine de hala güveniyorum. Yani Büyükşehir Belediyesi'nden önce Beyoğlu'yla iyice haşır-neşir olan Kadir Topbaş. Ve de sayın başbakan. Ki her zaman Kasımpaşalılığıyla iftihar eder. Pardon, ama Kasımpaşa, Beyoğlu ilçesinde değil mi? Ve bir Beyoğlulu'nun Emek'in önemini bilmemesi mümkün mü?",male
354,"Ali Şen Federasyon Başkanı olsun Can Ataklı catakli@gazetevatan.com Öyle sanıyorum ki, Fenerbahçeli olmayanlar “vay yine mi fanatik Fenerlilik yapıyorsun” diye tepki göstermişlerdir bile daha başlığı okur okumaz. Hemen söyleyeyim, bu fikre katıldığım gibi, önerinin çok iyi bir Galatasaraylı’dan geldiğini de söylemeliyim. Başbakan’ın federasyona getirdiği isimler biliyorsunuz işleri yüzlerine gözlerine bulaştırdılar. Şimdi yeni bir arayış var. Örneğin Şenes Erzik ismi geçiyor ama kabul etmediği belirtiliyor. Başbakan da görüştü kendisiyle keşke olsa ama kabul etmiyorsa vardır bir bildiği. Gördüğüm en güçlü aday Mehmet Atalay. Şu anda Basın İlan Kurumu’nun başında Atalay ama uzun yıllarını spora vermiş bir isim. Tayyip Erdoğan’ın kendisini tercih etmesi ihtimali büyük. Buna karşı, şike davası nedeniyle Türk futbolu öyle bir tehlikeli eşiğe geldi ki, artık burada siyasi tercihler, iktidar partisinin futbolu da tamamen kendi kontrolünde tutması arzusu tamiri mümkün olmayacak hasarlara neden olabilir. Galatasaraylı dostum “Krizi atlatıncaya kadar federasyonun başında FİFA ve dünya futbol çevrelerinde tanınan, sözü geçen bir isim oturmalı. Erzik kabul etmiyorsa bu iş için en uygun isim Ali Şen’dir” dedi. Ali Şen’in Neuchatel olayındaki katkılarını unutmadıklarını söyleyen Galatasaraylı dostum “Futbol dünyasında işler biraz da bu tür dostluklarla ve kulis faaliyetleri ile dönüyor, Ali Şen bu iş için biçilmiş kaftan” diye konuştu. İşin aslına bakarsanız Ali Şen gerçekten içine düşülen krizi çözebilir. Konuşma ve ikna yeteneği, futbolun uluslararası hukuku konusundaki bilgisi, kriz yönetmekteki becerisi ile bu işin altından kalkabilir. Hatta krizi çözdükten sonra “Bu kadar, bana müsaade” de diyebilir. Ali Şen adı tartışmalara neden olabilir elbette. Ancak diyorum ki “Türk futbolu büyük açmazda. Bunun da ötesinde Türkiye’deki tüm takımlar ve Milli Takım 5-8 yıl arası her türlü uluslararası kupalardan mahrum bırakılabilir. O halde çok hızlı ve akılcı düşünmemiz gerek. Amaç Türk futbolunu kurtarmaksa herkes üzerine düşeni yapmalı.” Elbette Ali Şen karakteri gereği sert ve bağımsız davranabilir. Başbakan bundan tedirgin olabilir. Ama Ali Şen işini bilen biri olarak Başbakan’la arasını bozmadan ve onu da ikna ederek bu işi başarabilir. ***** İşte bu haftanın fıkraları Yıldırım Tuna’dan gelen fıkralarla keyifli bir hafta sonu dilerim. İtalya’da batan gemi geyikleri İtalyan seyahat gemisini en hızlı nasıl terk edersiniz? Kaptanını takip edin. *** İtalyan seyahat gemisi ile İtalyan ekonomisi arasında ne fark vardır? Yoktur.. İkisinin de dibi deliktir. Kayıp telefon Havaalanındaki temizlik firmasında çalışan kız, bekleme salonunda bir cep telefonu bulmuş, telefon çalınca “Arayan mutlaka sahibini tanıyordur” diye açıp “Alo” demiş ama cevap alamamış. Telefon biraz sonra yine çalmış, bir başka kadın temizleyici denk gelmiş, telefonu açıp “Alo..” demiş, yine cevap yok ama telefon 3. kez çalınca bu sefer bir erkek işçi telefonu açıp “Efendim? Buyurun ben Mehmet” demiş cevaben. “Mehmet..” demiş telefondaki kadın sesi bu sefer cevap vererek, “Bana bak Mehmet. Kocam nerede? Adi herifin birlikte olduğu iki şıllık kim? Beni ekmeler, birlikte seyahatler falan değil mi? Yemez!” Mitolojik Kocanla evliliğin nasıl gidiyor?.. Mutlu musun?.. Hayatım inanamazsın, kendisi aynen tarihteki ‘mitolojik bir karakter’ gibi.. Hiii, Apollon, Zeus falan gibi mi yani? Yok.. Yunan mitolojisinde ‘yarı insan yarı hayvan’ yaratıklar var ya.. Aynen işte. Ruh ikizi Kızımla büromuzda sohbet ederken bir ara “Bizim jenerasyon çok şanssız..” dedim, “Üniversitede, bizim sınıftaki herkes sanki mecburmuş gibi birbiriyle evlendi.. Ben de anneni orada seçtim.” Kızım, “Ne güzel baba..” dedi, “Okuldan mezun olunca kimseyi bu kadar yakından tanıma şansın olmazdı ki.” Ben de “Tamam da kızım ben daha ‘ruh ikizimi’ bulamadan hemen evlendim.. Bulmam lazımdı..” dedim. “Öf baba” dedi kızım sinirlenerek, “Sen ‘ruh ikizini’ değil de sanırım yaşın itibarı ile ‘Rus İkizini’ arıyorsun.” Tek kolla Delikanlı arabayı kullanıyor. Yanında yeni tanıştığı çok beğendiği kız arkadaşı ile ıssız bir yere gelmişler. Delikanlı direksiyonda önüne bakarken güzel kızın ona bakıp gülümsediğini hissetmiş. Biraz sonra kız ona doğru eğilip, “Tek elle arabayı kullanabilir misin?” diye kulağına fısıldamış. “T.. Tabii...” demiş delikanlı heyecandan ürpererek, “Harika” demiş kız “O zaman lütfen burnunu siler misin? Akıyor da..” Kule İki kişilik uçakta pilot kalp krizi geçirip ölünce arka koltukta oturan sarışın “İmdaaat. Pilot öldü düşüyoruz” diye telsizle kuleyi aramış, “Düşmeyeceksiniz bayan” demiş telsizdeki kule görevlisi, “Şimdi dediklerimi harfi harfine yerine getirin. Önce yüksekliğinizi şeklinizi ve pozisyonunuzu bildirin.” Sarışın, “Benim yerden yüksekliğim 1.60” demiş, “Sarışınım, pozisyon olarak arkadaki 2. koltukta dizlerim bitişik bir şekilde oturuyorum.” Kule “Hay Allah.. Anlaşıldı..” demiş, “O zaman benim dediklerimi hemen tekrarlayın.. Eşhedü en laa..” Mini golf Biraz uzun boyluyum ya, kısa boylular beni görünce “Çocukluğunuzda basketbol oynadınız mı?” diye hep saçma sapan soruyu sorarlar. Ben de sinirlenip “Hayır..” derim, “Peki, siz çocukluğunuzda sürekli ‘mini golf’mü oynadınız?” Doğada Torunumu ilk defa doğayla tanıştırmak üzere ormana kampa götürdüm. İkimiz ateşin etrafında otururken birden “Dede, tuvaletim geldi..” dedi. “Tamam, hemen git zaman minik yumurcak” dedim, “Kamp yapmanın en güzel yanı budur işte.. Kendini emniyette hissettiğin her yerde rahatlıkla tuvaletini yapabilirsin..” Gitti, biraz sonra geri geldi, “Tamam dede..” dedi rahatlamış bir şekilde boynuma sarılarak, “Gidip otomobilinin içine yaptım.” ***** Gani Yıldız’dan Başbakan, “Devlet laik olur, kişiler laik olmaz” diyordu. “Dindar ve muhafazakâr gençliği” devlet yetiştirecekse “devletin laik olması”ndan nasıl bahsedeceğiz? *** Bazı üniversitelerde, üniversiteyi eleştiren öğrenciler uzaklaştırma ve hapis cezası almış. Temel görevlerinin başında öğrencilere eleştirel bakış açısı kazandırmak olan üniversitelerin bu durum karşısında “özeleştirel” olması gerekmez mi? *** İktidar, “Ocak sonu itibariyle Van’da çadır kalmayacak” demişti. Yetkilileri tebrik ediyoruz. Çıkan yangınlarda kül olan çadırlara bakarsak sözlerini tutmuşlar! *** Dünya Ekonomik Forumu’nun “Cinsiyet Eşitliği Raporu”na göre Türkiye, 135 ülke arasında 122. sıradaymış. Üzülmeye gerek yok. Hatta “Cinsiyet Eşitsizliği Raporu” yazılırsa “üst sıralarda” olacağımızı düşünüp sevinelim. *** Geçtiğimiz yıl ekonominin iddia edildiği kadar kötü gitmediğini anlatan Başbakan buzdolabı satışlarını örnek vermiş, “İçine koyacak bir şey bulamayan buzdolabı almaz” demiş. Elektriksiz köye “yardım” diye çamaşır makinesi dağıtıldıktan sonra bu ülkede her şey olur. *** Cumhurbaşkanı Gül, “Basın özgürlüğü kirlenirse hiçbir şey görünmez” demiş. Uluslararası basın örgütlerinin halimizi neden “iyi görmediği” şimdi anlaşıldı. *** Umman, Türk yargısını kendine örnek alacakmış. Aldıktan sonra, “derdini ummana dökmeye” hazırlanırsa iyi olur. *** Meclis’i koruyan polisler modacılar tarafından giydirilecekmiş. “Askere giydirmek” modayken polisi unutmak olmazdı.",male
355,"Safranbolu'da uyanmak Uyanmak kadar güzel şey yoktur. Sabahın ilk adımı sizi nereye götürecek bilemezsiniz daha. Zamanın henüz olgunlaşmamış meyvelerini koparırcasına gittiğiniz yol şimdi sizi nereye çıkaracak? Bilmek de istemezsiniz... Bilmek yosun küfü gibi baş ağrıtır. O, asıl merakın köpürttüğü bir bilmeme çağıdır. Bilmemek iyidir. Bilmemek iyileştirir. Yeter ki içinizde uyanma isteği olsun, bir yeraltı suyu gibi aksın. İşte uyandım. İşte kalktım. İşte hazırım. Belki önceden geldiğim belki yine geleceğim bir yer burası. Ama buraya gelmenin, buradan ayrılmanın tazeliği hiç bitmez ki... Bitmedi ki. Hızla çıktım. Yattığım oda ahşaba aşkla dokunuşun hatıralarıyla doluydu. Safranbolu'daydım. Ahşaptır Safranbolu. Ağacın hamuru sanki bu aşka kavuşmak için mayalanır. İlkin, tavanın tam ortasındaki geniş ve yuvarlak göbek selamlıyordu beni. Bütün kainat yumuşak bir hareketle tersinden tavana asılıyor, kim bilir belki insanoğlunun ebedi kubbe duygusunu ahşabın sıcaklığıyla geri veriyordu. Zaten kubbe olmadan, gök kubbe olmadan dünya nedir, hayat nedir, değil mi? Çıkmak diyordum ya! Ihlamurlar olmasaydı, pençe pençe sarkan ve baygın kokularıyla etrafı dolduran görkemli ağaçlar olmasaydı belki sokakta olduğuma ben de inanmayacaktım. Uyku bir taşaltı lekesi gibi beni tutacaktı. Ihlamur ağacı varsa bir yerde orası geçmişin sesleriyle doludur. Bitmeyen bir olgunluk atılımıyla yükselen ıhlamur adeta çağının doğal tütsücüsüdür. Gelip geçmekten, üstüne düşen seslerden alabildiğine parlamış kaldırım taşlarına basa basa sokak senin bu sokak benim yol alıyorum. Ihlamurlar, boncuklu sarı şemsiyecikler, ters. Sabahın bu ilk vaktinde kuşlar insanlara inat neşeyle sekiyorlar dallarda. Artık son günlerine çoktan varmış dutlar bütün cömertlikleriyle dökülüyorlar. O kadar çok dut ağacı var ki. Sokak aralarında, bahçelerde, etrafta, yürüdükçe hangi dala uzanacağınızı şaşırıyorsunuz. Aradan baş uzatan çapkın incirler ise koyu yeşili dirilikleriyle mağrurlar. İçten içe 'buraların saltanatı bizimdir' diyorlar. Ve etrafta hiç köpek yok. Gittiğim her şehirde beni tüylerimden asan atak varlıklar yok. Ne güzel daha bir güven duygusuyla yürüyebilirim. Köpekler her yerde olsun, bir bana gözükmesinler. Şimdi, kepenkleri kuzeye doğru mağrurca açılmış bir eski evin önünde duruyorum. Sebepsiz değil elbette. Nicedir unuttuğum iki kokuyu hatırlayıveriyorum. Islak taş ve ısırgan kokusu. Eğer bir zeminde su kaynağı varsa, su sıza sıza yukarı yükselir. Toprağı taşı nemlendirir. Terletir durur kendisini. İşte, taştaki kokuyu bilirim ben. Nereden bilirim? Bir yerlerden değil elbette. Her insanın içinde taşlıklardan çıkıp kaynamak isteyen bir su duygusu vardır da ondan. Başımın üstünden bir kocaman Yusufçuk gibi uçan motorlu araca da aldırdığım yok. Dileyen bedeli karşılığında uçabiliyormuş bu iri Yusufçuk'la. Koku diyordum. Sonra, yüksek ısırganların kokusuyla karşılaştım. Teninize değdiğinde yakarak kaşındıran bu en şakacı bitki kozmik bir kokuyu da taşır yapraklarında. Ya da bana öyle gelir. Safranbolu'da her bir sokak birbirinden kadar çalımlı birbirine kadar bağlı ki hangisinde durup soluklanacağınızı bilemezsiniz. Hele sabahın bu vakti durmak değil dolaşmak için. Nar ağaçları, asmalar, bir savaş düzeni, bir sur çevrimi gibi şehri kuşatan ceviz ağaçları, bademler, erikler, vişneler her biri sizin bu anınız bir boş kalmasın diye yarışıyorlar. Eskilerin su yarışı ise her her yerde. Ahşap, su ve mekan duygusu aynı ruhun rüzgârında uçuşuyorlar. Neredeyse çeşmesiz bir kesişme noktası yok burada. Her birinden su akmasa bile kiminin kitabesi kiminin mimarisi konuşacak bir dil mutlaka buluyor. Fakat mademki gezmeye değil yürümeye, uyanmaya çıktık arastaları, camileri, hamam önlerini, konak bahçelerini de göz ucuyla yaşamak gerekir. Eğer, sizin kadar belki sizden daha meraklı Japon turistlerle gülümseyip yolunuza devam etmezseniz aklınızı çelecek bir kırlangıç geçişi her yakalayabilir sizi. Ne kadar farkındayım, ya da farkında olmak istiyor muyum bilmiyorum. Güneşin, sabahın ilk ışıklarını sağ yanıma almış, adeta her bir evde başka bir oyun oynayan ışık gölge geçişlerinin arasından aşağılara iniyorum. Hıdırlık tepesinden belki şehir ana hatlarıyla gözüküyor. Ben kaybolmanın, uyandıkça teslim olmanın peşindeyim. Belki yarın yine aynı şeyi yapacağım. Kuşlarla birlikte uyanacağım. Bugünü aratmayacak güzellik hamleleri içinde uyanmaya çalışacağım. Belki şu anda hâlâ uykudayım. Rüyadayım. Bunlar gerçek değil. Gerçekle karşılaşmaktan korkuyorum. Hem altından geçtiğim şu asma da hiç yok. Zaten bir şehir hayale götürdükçe şehir değil mi? Şimdi benim uyanışım hayale değil mi?",male
356,"Fenerbahçe takımı bir şekilde inanılmaz toparlandı. Spor Toto Süper Lig'in ilk yarısında negatif bir Fenerbahçe, ikinci devrede ise pozitif bir takım. Pozitiflik Fenerbahçe'ye inanılmaz yaramış. Daniel Güzia'nın dün oyuna girmesi Aykut Kocaman'ın da gelişme gösterdiğini gösteriyor. Demek ki oyuncusuna karşı önyargılı değil. Uzan zamandır oynamayan bir futbolcuyu demek ki idmanlarda iyi çalışmış ki kadroya aldı, hatta sahaya bile sürdü. Aykut hoca her zaman profesyonellikten bahsediyordu. Bir sistemden bahsediyordu. Tam olarak yapamasa da bu yönde büyük adımlar atmış durumda. Aslında şöyle bakmak gerekiyor olaya. Mutsuz Güiza kulübede bile mutluysa bu durum Fenerbahçe'nin doğru yolda olduğunu açık bir şekilde gösterir. Yüzü gülmeyen Güiza, ilk golde çığlık çığlığa sevindi. Bu çok önemli bir manzara. Bu tablo Fenerbahçe'nin takım olduğunu gösterir. Ligin ilk yarısındaki Santos ile şimdiki Santos arasında dağlar kadar fark var. Devre arasında Santos'un Aykut Kocaman aleyhine yaptığı açıklamalar sonra özür dilemesi, Aykut hocanın olaya olumlu yaklaşması buzları eritti. Trabzonspor, bir gün önce İnönü'de kazanmış... Fenerbahçe, toparlanmakta olan Gençlerbirliği ile karşılaşıyor. Toparlanan derken, hem ligde hem kupada iyi sonuçlar alıyor, hem de kadrosu yavaş yavaş toparlanıyor. Saha şartları ortada. Zor bir deplasman olduğu gerçeği var. Dün müthiş bir ikinci yarı izledik. Sahayı kardan Fenerbahçeli futbolcur yaptıkları paslarla temizlediler. Fenerbahçe'nin 4. golü bir Barcelona golü. Sadece vuruş tekniği olarak değil hazırlanış bakımından söylüyorum bunu. Sezonun en güzel golü olarakhafızama kazındı. Fenerbahçe'nin orta sahasında Alex, Mehmet Topuz, Özer, Emre görev yaptı. Bu oyuncuların özelliği ne, çok pas yapmaları. Bunlar pas manyağı oyuncular. Bunu dün çok iyi yaptılar. Fenerbahçe maça iyi başladı ama 2-0 öne geçtikten sonra oyundan düştü. 4-2 öne geçtikten sonra da net olarak 2 gol kaçırdı Gençlerbirliği. Bu eksikliği var sarı-lacivertli takımın. Savunmada hata yapıyorlar. Burada taktik olarak değil de galiba konsantrasyon sorunu yaşanıyor. Aykut Kocaman'ın bu sorunu da fark edip çözmesi gerekiyor. İlk yarı sonunda Fenerbahçe demoralize girdi tabii soyunma odasına. Fenerbahçe iyi başladı maçın ikinci yarısına. Ardından da Aykut Kocaman şahane bir hamle yaptı. Son 7 haftalık orta saha formatına döndü. Selçuk'un yerine Topuz'la başlamışken Cristian'ı aldı bu kez Selçuk'un yerine. Mehmet Topuz'u yine tekrar sağ öne gönderdi. Fenerbahçeli futbolcuların dünkü sarı kart stratejisini doğru buluyorum. Konya ile Kadıköy'de oynamak ile Türk Telekom Arena'da G.Saray maçında oynamak aynı şey değil. Profesyonel dünyada bu yapılır. Bunun etikle ilgisi yok.",male
357,"Karanlıktaki Ülke 24 Aralık 2011 Cumhuriyet İki hafta üst üste yazdığım konunun arkasını bırakmak niyetinde değilim. Karanlıktaki ülkede yapılan karanlık işlerin belki de en karanlığı olduğu için. Arap harfleri ve Arapçayla ilkokul çağındaki çocuklarımızın dünyası karartılmak isteniyor. İlgili kurumdan, bakanlıktan herhangi bir açıklama gelmedi. Bekliyorum. Yazmayı sürdüreceğim. Bilgisayarımda konuyla ilgili okur mektupları birikiyor. Onlardan da zaman zaman söz edeceğim. Herkesi buradan bir kez daha uyarıyorum. İlk ve orta dereceli okullara Arapça ders konulmasına karşı ciddi bir toplumsal muhalefet oluşturulamazsa, bunun anlamı, karanlıktaki ülkenin daha da zifir karanlıklara gömülecek olmasıdır. Belki de oradan bir daha çıkmamak üzere. *** Karanlıktaki ülkede 21 Aralık Çarşamba günü bir ışık parıltısı görüldü. Bir ucundan tanık olduğum, göz kamaştırıcı bir ışıktı bu… İstanbul’da, İzmir’de, Ankara’da, birçok başka kentimizde binlerce sağlık ve eğitim emekçisi, kol kola, omuz omuza yürüdüler… Ertesi günün gazetelerine tek tek baktım… Cumhuriyet, Bir Gün, Sözcü, Aydınlık gibi birkaçı dışında, hele renkli basının hemen tümünde, tam bir karartma operasyonu… Utanç verici, öfkelendirici, onursuz bir suskunluk, örtbas etme çabası… 21 Aralık’taki kitlesel emekçi eylemini birinci sayfalarından, gereken önemi vererek duyurmamış olan bir basın, artık halkı aydınlatma işlevini değil, karartma görevini yerine getiriyor demektir… Günümüz Türkiye’sinde yazılı ve görsel medyanın büyük çoğunluğuyla yaptığı budur. *** En son Edirne’de yerlerde sürüklenen, parçalanırcasına dövülüp hırpalanan çocukların görüntüleri bazı ekranlarda gösterildi… Bu gidişle bu birkaç ekranın da bütünüyle karartılacağı günler uzakta değil demektir… Bu ülkede, 12 Eylül faşist darbesi dışında, polisin gençlere karşı bu kadar acımasızca davrandığı, bu kadar orantısız güç kullandığı görülmedi… Yargı organları hiçbir zaman bu kadar açıkça hukuk dışılığın aleti, maşası, infaz memuru olmadı… Ülke hiç bu kadar karanlıkta değildi… Yapılanlar, yaklaşık iki yüzyıllık bir tarihe sahip olan aydınlanmacı harekete “Jakoben” diye saldıran karanlıkçılığın, onu bu ülkenin tarihinden ve geleceğinden silip süpürme çabasıdır… Atatürk’ün adını taşıyan kuruma Atatürk düşmanlığı “tescilli” kimselerin atanması, bunun son göstergelerinden biridir. Böyle bir atama, suç işleyen kişiye suçun araştırılması görevinin verilmesine benziyor… *** Karanlıkçılık, kavramların da karartılması demektir… Bazı Batı dillerinde ve bu arada Fransızca’da bu sözün karşılığı, Latince “karanlık” anlamına gelen “obscuro”dan türetilmiş “obscurantisme”dir… Aydınlanmanın büyük akıllarından önde gelen bazılarının adlarıyla yücelen Fransız kültürü, şimdi bazı karanlıkçıların siyasal önderliğinde giderek cüceleşmekte… Fransız parlamentosunun içler acısı bir azınlık ve dağınıklık sergileyen oturumunda kabul edilen yasa, Türkiye’de karanlığın daha da koyulaşmasına yol açacak… Günümüz Batı dünyası, evrensel aydınlanma kültürünün bu coğrafyada en seçkin uygulayıcısı olmuş ve değerleri bugünkü Batı’dan çok daha büyük bir bilinçlilik ve kararlılıkla geleceklere taşımaya yetenekli bir ulusun çocuklarını geçmişin kan lekeleri içinde kirletip lekelemeye çalışırken, onları ülke içindeki karanlıkçılığa karşı savaşımlarında yalnız bırakıyor, güçsüz düşürüyor… Ülkemiz içerden ve dışardan karanlıklarla kuşatılıyor… *** Karanlıklarda kalmak da ne yazık ki alışılan bir olgudur… Tenceredeki suyun ısısı azar azar yükseltilmedeyken farkına varmaksızın haşlanan kurbağa örneğini buraya da uygulayabiliriz… Göz azar azar arttırılan karanlığa da uyum sağlar… Farkında olmaksızın büsbütün görmezleşinceye kadar… Bugün yaşanmakta ve dayatılmakta olan süreç budur…",male
358,"Galatasaray'ı dün ben beğendim. Özellikle maçın ikinci yarısında son zamanların en iyi futbolunu oynadı. Tamam Kasımpaşa hücumu seven, kapanmayan bir takım ama Galatasaray ayağa pas yaparak maçı forse etti. Servet, Ayhan çok iyi performans gösterdi. Ama Galatasaray'da Servet ve diğer futbolcular var. Açık ara en önemli oyuncu. Galatasaray bu sezon küme düşme hattında yer alan takımlardan puan aldı. Ligin güçlü takımlarından ya puan çıkaramadı ya da bir puan koparabildi. Bu, takımın kadro kalitesini gösterir. Sarı-kırmızılı takım gelecek sezonun planlarını yapmalı. Bu kadronun tamamının değişmesi söz konusu olmadığı için nokta transferler yapmaları gerekiyor. Galatasaray savunması Milli Takımımızın defans bloğunu oluşturuyor. Galasaray'ın yüzde yüz yapması gereken 4 şey var. İki orta saha oyuncusu, bir iyi kaleci ve bir de iyi bir forvet alınmalı. Bu 4 futbolcu sıradan olmamalı. Kalburüstü futbolcular getirilmeli. Galatasaray özellikle öyle bir kaleci getirmeli ki insanlar ""Bunu nasıl aldılar"" demeli. Zapata geldiği zaman kimse bu kaleciyi tanımıyordu. Yabancı futbolcular Türkiye'yi artık çiftlik olarak görmemeli. Ben mesela Quaresma'ya hayranım. Ama onu spor sayfalarından çok magazin sayfalarında görüyorum. Galatasaray da önce Florya'ya bir ruh getirmeli. Pino ve Kewell ile, her maçta kart gören Baros ile olmaz bu iş. Bakın Real Madrid gitti Nuri'yi aldı. Nuri bugün Milli Takımımızın banko oyuncusu olarak görülmüyor. Ama dünyanın bir numaralı teknik adamı dediğimiz Mourinho, Nuri'yi aldırıyor. 6 yıllık da imza attıyor. Bu önümüzdeki en büyük örneklerden biridir. Bu transfer politikası doğrudur. Galatasaray'da yönetime aday olanlar şimdiden çalışıyorlardır. Gelecek teknik adamla, oyuncularla şimdiden görüşmeler yapıyorlardır. Bu teknik adamın görüşleri doğrultusunda da gerekli futbolcularla temas kuruyorlardır. Yoksa çok geç kalmış olabilirler. Galatasaray ile F.Bahçe arasında hem maddi hem de sportif anlamda ciddi bir fark oluştu. Bugün Fenerbahçe bütün kulüplerin bir adım önünde. Ancak Galatasaray, Beşiktaş ve Trabzon'un büyüklüklerine sportif başarısızlıkları bir şey kaybettirmez. Ama doğru yapılandırma şart.",male
359,"Bir evin sınırları Ona kapıyı açtığımda nefes nefeseydi. Beş on basamak uzunluğundaki merdivenlerden hızla çıkmış ve kapıyı çalmıştı. Beli dizine doğru eğilmiş yarım yamalak, çaresizlik dolu gözlerle ""Acilen erkek gücüne ihtiyacımız var. Annem. Düştü. Tekerlekli sandalye...Kaldırmamız gerekiyor. Kırık var. Ne olur?"" deyiverdi. Tereddütsüz ""hemen"" dedim. Her konuda olduğu gibi böyle hallerde de sonsuz acemi olan ben, tam olarak ne yapabilirdim? Benim çenemden başka, da nice zamandır kapanmış çenemden başka gücüm mü vardı ki!. Girdim. İlk kez girdim. Şunca zaman komşu olmamıza rağmen. Uzun ve ışıklı koridor alabildiğine uzak geldi gözüme. O önümde, telaşla, ""Buradan, buradan, lütfen buradan."" diyordu. Beni götürdüğü yer evin banyosuydu. O kısa anda, zihnimden tam olarak neler geçti, bilmiyorum, ama işte bunu düşünememiştim. Beni çağıran beyle birlikte iki orta yaşlı kadın telaşla didiniyorlardı. O da ne, yaklaşık 140 kg ağırlığındaki gövde, sandalye ile birlikte sola yatmış, öylece kalakalmıştı. Yapılacak iş, bu gövdeyi kaldırmak, tekerlekli sandalyenin ortasına yerleştirmek ve banyodan çıkarmaktı. Böyle durumlarda hiç kimse tam olarak ne yapacağını bilemez. Her şey, her şeye rağmen kendiliğinden olur. Zaten öyle oldu. Arkamda teşekkürlerle, indiğim merdivenleri çıktım. Çıktım mı? Nasıl çıktım? Bir evin sınırlarını düşünerek, düşleyerek çıktım. Bir evden kendi iraden ve gücünle çıkamamanın ne demek olabileceğini düşüne düşüne çıktım. Sordum. Tekrar sordum. Yine sordum. Birden sordum. Yarım yarım. Gizli gizli sordum. Alt kattaki evin sınırları ile kendi oturduğum evin iki pencere arasındaki sınırlarını adımlayarak sordum. Adımlayınca kısa zamanda bitiyordu sınırlar. Çocukluğumda yaptığım gibi, ayaklarımı birbirine ekleye ekleye sordum. Adım hesabı değil ayak hesabı yaptım. Sonra bir tam bir yarım ayak hesabını denedim. Bir ayağınızı tam, diğer ayağınızı onun önüne set gibi yan koyduğunuzda yarım ayak hesabı oluyor. Sonra bıkmadım. Merak etmiştim çünkü. Karışla saydım. Salon penceresinden mutfak balkonu penceresine kadar karışladım zemini. Daha, daha ne kadar sayabilirdim. Bir kurşun kalemi elime alıp nokta nokta mı saymalıydım. Evdeki bütün eşyayı mı devreye sokmalıydım? Bardaklar, kartvizitler, kibrit çöpleri, atkılar vs. vs. Bu arada ikide bir kadının değil de beni çağıran çocuğun, daha doğrusu adamın bıkkın nidası yükseliyordu yukarı. ""Bıktım... Ah ömrüm..."" Sonra televizyon sesi. Şu kadar liralık uzmanlık sorusu. Ve belki. ""bozaaaa""... Sonra dedim kendi kendime, sen kalkıp hayalin kadar sayma yöntemi bulurken, ayağa kalkamayan birisi ne yapacak şimdi? Sandalyesinden inemeyen, yatağından doğrulamayan, bir bardak suya elini uzatamayan ne yapacak, neyi nasıl sayacak? Sadece onlar mı, ömrünün şunca yılını sadece evinin sınırları içinde geçirmiş milyonlarca insan ne anlama geliyor, hangi sayısal bilginin kalbine oturuyor? Bir evin sınırı, bir evin sınırları insanın hangi yönüne hangi yanına denk düşüyor. Bunu oluyor, bunu düşlüyor, çok yüksek binaları, binaların artık hiç inilemeyecek katlarını, bir evin bahçesini, bir kır düğününü, bir trafik kazasını, bir bebeğin ilk adımını, bir gencin ilk tokatlanışını, badana kokan bir evi, çiçekli duvar kağıtlarını, gen mühendisliğini, gömleğin kokusundan Yusuf'un ölmediğini anlayan Yakup'u, uçak iptallerini, meteoroloji tahminlerini, devlet metinlerini, gürül gürül yanan sobaları oluyorum, yaşıyorum, bir evin içinde, bir evin odasında, yan yan, ileri geri gidip geliyorum. Sınırları, sınırları arıyorum. Soruyor, soruyorum, bir evin sınırları nerede başlar, nerede biter anlamaya çalışıyorum. Evler her yerde. Her yanda evler. Geniş. Küçük. Uzun koridorlu. Dar koridorlu. Büyük balkonlu. Ferah banyolu. Duvar pencereli. Oturanı gösteren, gösterenin oturduğu evler. Onların içinde, sayıca, sayıca çok insan. O sınırların içinde, sabahtan akşama, her gün, haftanın bütün günleri, aylarca, kim bilir kaç yıl? Aynı duvar. Aynı banyo. Aynı zaman. Arada bir gelen ziyaretçilerin, telefon konuşmalarının, televizyon ekranlarının, internet okyanuslarının unutturduğu sınırlar. Balkonun eğilen beli, perdelerin uzayan kaşı, eşyaların arsız tozu, apartman boşluklarının yavan kımıltısı, ama, iki pencere, dört duvar, yirmi dört saat, insan ve mekanik hesabı. Ruhun bir arabası tekerleği gibi gıcırdaması hayatın taşlığında. Şimdi dışarı çıkacağım. Kapıdaki ilk adımdan sayacağım kendimi. Sokağın sesini. Bir vapura binmenin keyfini, yüze çarpan rüzgarın sesini de sayacağım. Sınırları, sınırları yeniden aşacağım. Belki bir türküyü bozacağım, sabahtan bir davul, tozu tokmağından da ağır, diyeceğim.",male
360,"Artist... The Artist Bazen gerçek, masaya çarpan bir bardak sesi kadar yalındır.Öylesine yalındır ki yüzyıllar öncesinde divan şairi Şeyhi'nin söylediği gibi 'gözden ileri âşık olan kulak' birdenbire sesi duymanın ötesine geçer, yapyalın ses oluverir. Ses ana değin serseri serseri dolaşan kör zamanı noktalar, geri dönemeyeceği uzaklığa fırlatır. Hilkat, sesle birlikte hep yenilenir çünkü. Sinema için görüntü her zaman önde olsa bile sesle birlikte yeni bir çağa adım atmıştır. 10 dalda Oscar adayı olan ve yüksek ihtimalle de pek çok dalda ödül kazanacakmış gibi gözüken The Artist her açıdan izlenmeyi hak eden bir film. Sinema sanatına derinden bir saygı duruşu bugünden. İlkin ve ısrarla sinemanın bir yüz sanatı olduğunu söyler The Artist. Yüz, insanın bütün gizli ve açık hallerinin 'perde'sidir. Orada olup biter her şey. Orada olup bitenleri saklayanlara ise 'yüzsüz' denir. Ve ne var ki bu yüzsüzlüğü bile yüzden başka surata çarpacak başka bir şey yoktur. İyi ki yoktur, The Artist, neredeyse bir yüz yıldır insanı yüklenen bir sanat olan sinemanın dönüp kendisini gözden geçirişinin ve geçmiş fotoğraflarına gözyaşlarıyla değil gururla ve mutlulukla bakışının da adıdır. The Artist, siyah beyaz ve sessiz çekilen The Artist, sinemanın nereye geldiğini, nereden geldiğinin, nereye gidebileceğinin değil, sinemanın ne olduğunun ve ne olabileceğinin filmidir. Sinema insan sanatıdır ve insansız hiçbir sanatın bir hükmü yoktur. Bir artist de olarak insanın doğasını yansıtır. Sessiz sinema çağının görkemli dönemi teknoloji ve değişen hayatla birlikte atbaşı giderken ve tam da her şey başdöndürücü güzellikte akıp geçerken birdenbire bir şey olur. Birdenbire başlayan ve her şeyi beyaza kesen kar gibi, kar ışıkları gibi sesler ve şekiller silinir her şey gizli ve büyülü bir perdeyle örtülür. Ve aslında her yükselen şey tam da yükseldiği yerde inişe geçer. Çokça iniş farkedilmez, çokça iniş kabul edilmez. O beklenmeyen, olup biten içinde içten içe dönüşen şey tam karşımıza çıkınca ne yapacağız? Ne yapar, ne yapabilir insan? The Artist'te olduğu gibi geçmiş günlerin şöhreti ve gücüyle alışkanlıklarında ısrar eden yeniliğin pençesinde şaşkın, tıpkı filmdeki bir sahnede karşımıza çıktığı gibi debelendikçe bataklığa gömülmekten kurtulamaz. Oysa gerçek, çok yalın ve saf olduğu kadar çıplak gerçek masaya değen bir bardak sesinde çoktan duyurmuştur kendisini. Başlayan yeninin değil, hayatın ve varlığın boyut değiştirmiş halidir. The Artist, sinemayı ve sinema dünyasını kendi içinden insana doğru açan ve duyuran bir film. Hayata değil de kendi yapay gerçeğine dayanması onun gerçekliğini ortadan kaldırmaz. Bugün çok yüksek bütçelerin hayal ötesi görkemli sahnelerin ve teknik anlamda nefes kesici deneylerin kaynağı olan sinema, aslında aynı kaynağa, insanın kendisine, senaryoya, oyunculuğa ve hiç şüphesiz aşka geri döner. Bunca yapay atmosfer içinde, The Artist karşısında hayranlığımızı gizleyemeyişimizin ve onu çok sevmemizin sebebi şüphesiz onun bizi kandırmaya yeltenmemesidir. Çok uzun vadede, kurgusu dâhil pek çok planının özel çalışmalara konu olacağını düşündüğüm bir film Artist. Tarihin yaşayan bir canlı objesi olarak okunmaya ve yorumlanmaya değer de şüphesiz. Kaldı ki, The Artist bize başka şeyleri de gösterir. Gösterir diyorum; çünkü göstererek duyurmak sinemanın ereklerinden birisidir. Çok gerekmedikçe, konuşmaya dayanak yapılan yazı kullanımları ve asıl önemlisi müzik çok önemlidir. Duyguları destekleyen bir makyaj olmanın ötesinde asıl sesin henüz daha kayıt altına alınamayan sesin, konuşma ve diyalogların, efekt ve iç seslerin karşılığıdır müzik. Konuşmanın ses olarak müzik halinde soyutlanması günlerin buluşu olmalı. Şimdilerde ise gerçek sinemada iki eğilim çok dikkat çekiyor. Neredeyse en aza indirilmiş diyaloglar ve mümkün olduğunca çok kullanılan doğal sesler. Bu bize insan olarak doğamızda taşıdığımız gerçeklerin ifşası anlamına mı gelir? Neden olmasın? İnsan konuşarak gelmez ki dünyaya! Ve dahası konuşmayı öğrendikçe gideceği bilinçli bir suskunluktan başka nedir? Ne olabilir? Aşk, vefa, karşılıksız sevgi, umutsuzluk ve daha nice duygu katları, Artist'te perdenin her köşesinden dağıla dağıla sunuluyor izleyiciye. Gözlere yüklenmiş duygu ve düşünce çakımları, sinema sanatının eskilerden bulup çıkardığı bir büyü haritası gibi önümüze seriliyor. Bunca şamatanın bunca söz ve şekil kalabalığının ortasında, sinema bir arınma yöntemi olarak bir kere daha sahne alıyor. En iyi yönetmen, oyuncu, kurgu, kostüm, müzik, senaryo, sanat yönetmeni gibi pek çok dalda ödül kazanmanın değil, bu dallarda nasıl çalışmanın gerektiğini göstermesi bakımından da şahane bir film Artist.",male
361,"Sayda incir Deli Mustafa, Deli Mustafa'nın karısı Deli Hatice, Deli Hatice ile Deli Mustafa'nın oğlu Deli Mehmet, Deli Mustafa ve Deli Hatice'nin torunu, Deli Mehmet'in oğlu Zafer. Bu Bozkır ailesinin sıradan bir dereciğin kenarında kendiliğinden bitmiş bir yaban otu misali hangi yöne evrileceğini kestirmek zor. Hatta eğer, Deli Mehmet olmasaydı Deli Mustafa ve Deli Hatice'nin arada kaynayıp unutulup gideceği de muhakkaktır. Deli Mehmet'in oğlu Zafer'in (onun önünde henüz sıfat yok, isminin çağrışımına bırakıyoruz her şeyi) bu mirası nereye taşıyacağını merakla bekleyeceğiz. Toprak, rüzgâr, ateş ve su bekleyecek. Şüphesiz Deli Mustafa ve Deli Hatice, Deli Mehmet'i dünyaya getirmişlerdir, anne ve babalık yapmışlardır ona. Ne var ki, Deli Mehmet'i asıl doğurup var eden ve Deli Mehmet yapan şunun şurasında sadece kendi benzersiz deliliğidir ve ne annesi Deli Hatice ne babası Deli Mustafa ne de bizzat kendisi olan Deli Mehmet'te (Memed aslında) henüz bir delilik emaresine rastlanmamıştır. Onlar, Anadolu bozkırlarında yaşarken halkın kendilerine çaldıkları ölümsüz boyanın yemişlerini toplamışlardır bir ömür. Delilik, bir tür ayrıcalık hatta kayıtsız özgürlük forsuna bürünmüş, hayatın içinde kendi etrafında sarmalanıp büyütülmüştür. Deli olan her daim kurtulur, ne âlâ... Deli Mehmet için dünyada maddi ve manevi sıkıntı diye bir mesele yoktur. Hatta manevi sıkıntı hiç yoktur. Kimi zaman tam vaktinde bulunamayan yiyecek ve içecekleri(!) saymazsak tabii ki eğer. Neredeyse kırk küsur yıldır hiç değişmeyen dış görünümü ve yaşama ritmi ile, sadece insana değil taşa toprağa, kurda kuşa, sabah rüzgârına, evinin yan karşısına düşen badem ağaçlarıyla gönenmiş mezarlığa karşı da meydan okumaktadır bilmeden. Nice ince tarikatın 'bilmiyorum' bahsini çoktan aşmıştır. Taş topraktan söz açmışken, say hakkında birkaç söz sarf etmek gerekir. Say, ne taş ne yumuşak topraktır. Taş ile toprak arasında damar damar, bazen sert bazen alabildiğine gevşek ve sökülgen bir yapısı vardır. Say, kısaca toprağın küspesidir. Kenarında köşesinde rüzgârın sürükleyip topladığı, yağmurun selin getirdiği toz öbekçikleri de olmasa ne ot görecektir ne de börtü böcek. İşte Deli Mehmet'in mucizesi de tam burada başlamaktadır. Hiç okul görmemiş, hayatta herhangi bir meslek edinmemiş, belki askerlik bile yapmamış bu insan, Emir Kusturica'nın Balkan filmlerinden fırlamışçasına, hayatı bir rüzgâr fırıldağı gibi etrafında döndürmektedir. Vaktiyle derme çatma iki göz odadan ibaret evini, kırk yıl içinde aşama aşama bir köy arboretumuna çevirmeyi başarmıştır. Üstelik bu bahçe, verimli ve dolgun toprak üzerinde değil saylık alanda yükselmektedir. İnadına, aklın bir kat altı sayılan deliliğin saylığında. Sabahın erken saatlerinde fütursuzca müzik çalmaya başlar penceresinden. Neredeyse yaz kış açıktır kamuya. Eğer radyo, teyp, pikap, müzik seti, devrine göre moda hangi cihaz ise onu çalıştırmaz ve belki de çok kimsenin ilk kez duyacağı müzikleri dünyaya salamazsa evren ebedi bir sessizliğe bürünecek, ölüm kara kanatlarıyla gelip her şeyi kaldırıp gidecektir. Kimselerin, Deli Mehmet'e müziğin sesini biraz kısar mısınız demeye hakkı yoktur. Çünkü delidir. Gecenin ileri saatlerine doğru bu müzik bir mumun sessizce söndürülmesi gibi susacak, öteki sabahı bekleyecektir. Siz eğer gün boyu bu müziğe maruz kalmışsanız rüyanızda melodileri mırıldanabilirsiniz. Keyif sizin. Zevk de sizin. Neşet Ertaş, Ali Ekber Çiçek, Ali Ercan, Orhan Gencebay, Mersinli İsmail, Emel Sayın, Ümit Besen, Orhan Gencebay, İbrahim Tatlıses, Neşe Karaböcek, Zeki Müren, Barış Manço... Son kırk yılda ne kadar şarkı ve şarkıcı varsa hemen hepsi bu pencereden yayılmıştır bozkıra... Bozkırlara. Delilik, müzik tutkusudur, düşmeyen uzun sigara külü gibi. Her şey tamam da, Deli Mehmet'in asıl Alice Harikalar Diyarı'na götüren sayda incir mucizesine ne demeli. Şunca sahipsiz, kuruyup giden bağlar, bahçeler, yalnız tarlalar arasında, onun bir saylıkta kurduğu dünyaya hangi ismi vermeli? Sabahın erken saatlerinde yine uyanmış, güneşin taze ışıkları altında parlayan boyalı saçlarını ikide bir geriye sıvazlayarak uzakta belirsiz bir yerlere bakıyor ve çiçeklere elindeki hortumdan su veriyordu. Tür tür meşe, dağ zambakları, leylak, dut, kiraz, vişne, ıhlamur, çitlembik, çam, elmanın neredeyse her çeşidi, armut, şeftali, karadut, beyaz dut, ak kiraz, sebzeler, yediveren gülü, peygamber gülü, beyaz ve kırmızı has kokulu güller, badem, erik, üzüm, zeytin, ceviz belki çoğunu unuttuğumuz orman gülleri, park ve bahçe çiçekleri, set set düzenlenmiş, say toprağının deşilmiş ve suyla şenlendirilmiş bağrında boy uzatıyorlardı. Aralara serpiştirilmiş durup dinlenme oturaklarını, halk tipi bir mimar amatörlüğü içinde geliştirdiği yaşanılası çözümleri bir yana bıraktım. Ne kadar eşya varsa kullanılmaz diye geçilmiş onlara hünerli değişlerini de bir yerlerine zihnimin not ettim. Ya incir. Üstelik kavak inciri. Bu bozkırda, bu saylık alanda bana insanın büyük bir mucizesi gibi göründü. Asıl sabır, inat, aşk ve yaşama tutkusu incir meyvesinde bana göz kırptı. Delilerinin bile incir yeşerttiği şu Anadolu bozkırlarında şaşırma daha ne kadar sürecek?",male
362,"Diş eti tedavisinde 2 yıl sonra randevu veriliyor Can Ataklı catakli@gazetevatan.com İktidara en muhalif tutumda olanların bile “ama sağlık alanında çok başarılı işler yaptılar” dediklerini duyarsınız. Ben duyuyorum örneğin. Evet hastaların artık hastanelerde daha insanca davranış gördükleri, muayene olabilmek için kör karanlıklarda buz gibi havada sıraya girmedikleri bir gerçek. Sorun sağlık hizmeti kalitesinin ne oranda arttığı? İşler kolaylaştı ama vatandaşlar hakettikleri hizmeti tam olarak alabilliyor mu? Burada henüz sorunlar olduğu sır değil. Bugün sizlere bir dostumun başından geçenleri aktarmak istiyorum. Geçirdiği kalp krizinden sonra by pass ameliyatı oldu. Türkiye’nin sakin köşelerinden birini seçti, başını dinliyor, stresten uzak durmaya çalışıyor. Kalp soruundan kendini kurtarmış ama dişlerinde sorun çıkmış. Sağlık Bakanlığı’na bağlı Ağız ve Diş Sağlığı Merkezi’ne başvurmuş, birçok dişi çekilmiş. Dostum “Bu sayede çene kemiğime yerleşen ürkütücü kistlerden kurtuldum” diyor. Diş Merkezi bu tedaviyi yapmış ama protez bu merkezin işi değilmiş. Yani protez başka yerde yapılacak. Yine devlet karşılayacak masrafı. Zaten dostum da “Emekli maaşıyla geçiniyorum, özel bir merkezde tonla para ödeyemem ki” dedi. Bunun için Nişantaşı Diş Hekimliği Fakültesi’ne başvurmuş, internet üzerinden randevu almış, belirlenen gün ve saatte gitmiş. Kendisine denmiş ki “Protezden önce diş etleri tedavisi gerek, bu durumda protez takamayız.” Dostum “Tamam” demiş “Bu ne kadar sürer, çünkü İstanbul dışında oturuyorum.” Cevap gelmiş. Sıkı durun. “Tahminen” iki yıl sonra. “Şu anda 2009’daki randevulara bile sıra gelmedi” demiş uzman doktor. Dostum şaşkınlıkla “İyi de iki yıl ağzım boş buzdolabı gibi mi dolaşacağım?” diye soracak olmuş, aldığı cevap bu kez biraz sert olmuş “Bu bizi ilgilendirmez.” Üstelik by pass’lı dostum “Diş eti hastalıklarının kalple direk bağlantısı var. Eğer ben bu randevuya sadık kalırsam, iki yılı nasıl geçireceğim. Kalp krizi riskim artacak, bunun hesabını kim verecek” diye yakındı. Peki sonuç ne olacak? Dostum ağzında kalan beş dişi de yine Sağlık Bakanlığı Ağız ve Diş Sağlığı Merkezi’nde çektirecek. Sonra kendisine damak yapılacak özel bir yerde. Sağlık Bakanı “münferit bir durum” diyebilir. Ama çok öğünülen sağlık hizmetlerinden küçük bir kesit sundum sadece. ***** İşte bu haftanın fıkraları Yıldırım Tuna’dan yine çok güzel fıkralar geldi. Hepinize keyifli pazarlar dilerim; Bardak Sevgili iyimser, kötümser ve realist; Siz bardağın dolu mu boş mu olduğunu tartışırken ben içindeki suyu içtim. (İmza: Fırsatçı) Evlilik Annemle babamın 30. evlilik yıl dönümlerini yakın akrabalarımızla bir otelde yemek yiyerek kutladık. Babama bir konuşma yapması için ısrar ettim, “Neler hissediyorsun anlatır mısın baba” dedim, Ayağa kalktı, “Çocuklar ‘Evlilik’ iyi bir öğretmendir” diye söze başladı, “Size sadakati, sabırlı olmayı, tahammül etmeyi, uysallığı, kendi kendinizi kontrol edip kısıtlamayı, sınırlı davranmayı, fedakar olmayı öğretir.. Ve buna benzer bekar ve özgür bir insanın ihtiyacı olmayacak bir sürü lüzumsuz safsatayı işte..!” Boşanma Adam barda kendi kendine içip homurdanırken tam yanında oturan kadın “Neden söylenip duruyorsunuz?” diye sormuş. “Yahu sormayın, hiçbir şey anlayamadım“ demiş adam şaşkın bir ifadeyle, “Geçen ay nikah dairesinde 2 kelime söylettiler evlendik, geçen gece uykumda 2 kelime etmişim ‘boşandık..!” Jinekolog İşsiz kalan jinekolog oto tamircide iş bulmuş, 12 aylık bir çalışma ile işin inceliklerini öğrenmiş, çalıştığı dükkandaki iş arkadaşlarından biri patrona gidip “Ben de motor tamiratı yapıyorum da..” demiş sinirlenerek, “Ama benden hızlı terfi etti ve daha fazla haftalık alıyor neden?” Patron “Tamam, sen de aynı işi yapıyorsun ama“ diye cevap vermiş “O bu işi kaputu açmadan, arabaya dokunmadan sadece egzoz borusundan yapıyor..!” Bayat balık Gittiğim ‘sözde lüks’ restoranda garsona seslenip “Bu balık kokmuş” dedim, “Müdürünüzü çağırır mısınız? Bir de tatsın bakalım ne diyecek?” Garson “Boş ver..” dedi “ Ona biraz önce müşterinin biri ona tavuğunu yedirdi, müdür bey içerde kıvranarak perişan bir şekilde yatıyor, tavuğun üstüne bir de bu balığı hayatta yediremeyiz, gelmez..!” Kırmızı gül Adam barda dertli dertli otururken arkadaşı onun bu moral bozukluğunun nedenini sormuş, “Sorma” demiş adam, “Doktorum her hafta kolon kontrolüne gelmemi istedi.. Neden bu kadar sık bilmiyorum ve çok da umurumda değil ama geçen gün evime kırmızı güller gönderince acayip rahatsız oldum.. Hayır karım duysa vallahi rezil olacağım..” Kuyu Amerika’ya ilk defa resmi davetle giden Afrikalı ?ef, gittiği kokteyllerde alışmadığı ançuez, patates tava, peynir salam gibi şeyleri yiyip acayip susaması nedeniyle ikide bir ona su getirmesi için hizmetkarı Abdül’ü de her toplantıya yanında götürmeye başlamış. Yine bir gün gittikleri davette Abdül işareti almasına rağmen uzun süre su getirmeyip eli boş dönünce “Ulan Abdül? Suyum nerde?” diye sinirlenmiş şef. “Büyük ?ef çok özür dilerim” diye cevap vermiş Abdül, “Sürekli size su aldığım kuyunun üzerine bir adam oturmuş, yarım saattir bekliyorum, kalkmadı..!” ***** Kuran yakan Amerikalılara neden tepki yok? Afganistan’da Amerikalı askerlerin çirkin bir marifeti ortaya çıktı 10 gün önce. Amerikalı askerlerin camilerden ve evlerden topladıkları Kuran-ı Kerim’leri ayaklarının altına aldıkları yaktıkları görüntüleriyle belgelendi. Türkiye’de “tık” yok biliyor musunuz? Bir kere hükümetten hiç ses çıkmadı. Kendilerine sivil toplum kuruluşu diyen bazı dinci örgütlerden de ya hiç ses çıkmadı ya da çok cılız tepkiler geldi. Peki neden? Basit, çünkü Kuran-ı Kerim’leri yakanlar Amerikalılar. Danimarkalı olsalar ya da Fransız falan, hele İsrail, ortalığı birbirine katarlardı. Ama Amerika olunca iş değişiyor. Yürekleri yetmiyor besbelli. ***** Gani Yıldız’dan TSK’nın Kış 2012 Tatbikatı’nı izleyen Cumhurbaşkanı, kendisine verilen dürbünü doğrudan gözüne götürünce merceklerin kapalı olduğunun farkına varmamış. Yasaları “gözü kapalı” onaylamaktan gelen bir alışkanlık olsa gerek! *** TÜSİAD, 12 yıla çıkarılması hedeflenen zorunlu eğitimle ilgili olarak endişesini belirtmiş, “Kızlar için sakınca doğar” demiş. Zaten amaç bu değil mi? Kızlar için sakınca doğması ve hatta kızların doğurması. *** Beklenen İstanbul depreminde, depreme dayanıksız okullar 1 milyon çocuğun ölümüne sebep olabilirmiş. Nesilleri dindar yetiştirmeyi düşünmeden önce onları hayatta tutmayı düşünsek daha iyi olacak! *** Eğitim sisteminde yapmayı düşündüğü değişikliklerle “etKİN”, “yetKİN” ve “seçKİN” nesiller yetiştirmek istiyormuş. Bu kadar fazla “KİN”in ülkeye faydalı olup olmadığını zaman içinde göreceğiz. *** Sağlık Bakanlığı’nın yeni uygulamasıyla doktorsuz ambulanslar geliyormuş; doktorun yerini acil tıp teknisyeni alacakmış. Vatandaş doktorsuz hastaneye alışmış, doktorsuz ambulans ona vız gelir! *** Başbakan, “Kimse kriz duasına çıkmasın” demiş. Ne yani, “Allahım, devletimizin kurumları arasındaki çatışma dayanılmaz hale geldi, sen ülkemizi krizden koru!” diyemeyecek miyiz?!",male
364,"Neden Arapça? 17 Aralık 2011 Cumhuriyet Ülkemizin toplumsal yaşamını kaplayan toz duman içinde, bu ülkenin çocuklarına yapılabilecek en büyük kötülüklerden biri, ilkokullarda zorunlu ders olarak Arapça eğitimi, sessiz sedasız yürürlüğe konulmak üzere… Bu konuda toplumda büyük bir bilgisizlik olduğunu, tehlikenin büyüklüğünün farkına henüz varılmamış olduğunu görmekle kaygım ve üzüntüm daha artıyor… Bir toplum, çocuklarının kimliğiyle, geleceğiyle, kişiliğiyle oynanacak olunmasına nasıl bu kadar ilgisiz, tepkisiz kalabilir? Diyeceksiniz ki, konu henüz çok yeni, toplum yeterince bilgilendirilmedi. Geçen haftaki yazımda Milli Eğitim Bakanı’nın ve Bakanlığın Talim Terbiye Kurulu adlı dairesinin başkan ve üyelerinin imzalarını taşıyan kurul kararını aynen yayınlamıştım. Bir okurum, bu kararın ve onunla birlikte de “Arapça dersinin bir proje olarak detayları”nın ilgili Bakanlığın web sitesinde yer aldığını bildirdi. Kendisine teşekkür ediyorum. Ben de söz konusu sitede bu bilgilerin yer aldığı “link”i okurlarımın bilgisine sunuyorum: http://ttkb.meb.gov.tr/duyuruayrinti.aspx?sayfa=1&dno=150 *** Link’e girerek “ayrıntı”lara baktığınızda, bunun bir tasarı filan değil, çoktan kotarılmış, sadece uygulanmaya konulması için ortamın kollandığı bir karar olduğunu hemen görüyorsunuz... Karşımızda “TC Milli Eğitim Bakanlığı Talim ve Terbiye Kurulu Başkanlığı” üst başlığı ve “İlköğretim Arapça Dersi Öğretim Programı (4. 8. Sınıflar)” başlığını taşıyan, Ankara 2011 tarihli, 100 sayfalık bir ders kitabı taslağı var… 10 kişilik bir komisyon tarafından hazırlanmış olan bu sözüm ona taslak kitap, ilk ve ortaöğretim çocukları için değil de, sanki üniversitelerin dilbilimi bölümleri hedeflenmişçesine ağır bir dilin, karmaşık şemaların ve içinden çıkılmazcasına karışık dilbilimsel (ya da öyle gösterilmeye çalışılmış) kavramların, bu çocukların altından kalkamayacakları ağırlıktaki yükünü taşıyor… Hem de Arapça öğrenmek için… Peki, neden Arapça? *** Sorunun yanıtı, söz konusu “taslak” kitabın giriş yazısında bir yığın söz kalabalığıyla verilmeye çalışılıyor… Özetle: “Arapça, gerek konuşulduğu coğrafyanın genişliği gerek bu coğrafyanın dünyadaki stratejik önemi bakımından her geçen gün daha fazla önem kazanmaktadır. Arapçanın öğrenilmesi için tarihsel ve kültürel sebepler olduğu gibi turistik, ticari, ekonomik ve benzeri pek çok neden bulunmaktadır”... Bu gibi sözleri, birçok dil bakımından, birbiri ardına sıralayabiliriz… Sözgelimi Çince, çok daha geniş bir coğrafyada konuşuluyor… Rusça, İspanyolca, İngilizce böyle diller… Stratejik önem, tarihsel, kültürel vb. nedenler, bu diller ve konuşulduğu ülkeler bakımından da herhalde Arapçanın sahip olduğu iddia edilen önemin daha altında değil… Birtakım başka gerekçeler de sıralanmış ama, esası bu… (Gerektiğinde, hepsini kolayca tek tek çürütürüz. Ve sanıyorum gerekecek de… Çünkü bu konunun peşini bırakamayız, bırakmamalıyız…) Bütün bunlar laf, maske ve göz boyamacadır… Neden Arapça sorusunun yanıtının stratejik önemle, coğrafyayla, kültürle, turizmle bir ilgisi yok… İsteyenler bu dili, başka yabancı diller gibi, üniversite programlarında zaten öğreniyor ve elbette öğrenecekler… Asıl amaç, geçen haftaki yazımda da dile getirdiğim gibi, çocuklarımızın gözlerini, aklını, kişiliklerini, geleceğe değil geçmişe yöneltmek… Onlarda Osmanlı ve Arap hayranlığı, sinsice Cumhuriyet düşmanlığı yaratmak… Aynı süreçte bir punduna getirerek Latin alfabesini kaldırıp yeniden Arap harflerine dönmek… Bütün okullara bir din okulu kimliği kazandırmak… Amaç apaçık olarak budur… Bunu anlamayanlar varsa, anlamaya başladıklarında umarım ki çok geç olmasın… *** Başta barolar olmak üzere, Cumhuriyetin hukuk kurumlarını, bütün yurtseverleri, öğretmenleri, dilbilimcileri, yazar örgütlerini, tek tek her duyarlı kişiyi, bu sinsi oyuna karşı çıkmaya, çocuklarımıza ve bu demektir ki ülkenin geleceğine kurulmuş bu korkunç tuzağı engellemeye, Cumhuriyet Türkiyesi ve çağdaşlık düşmanlığına geçit vermemeye çağırıyorum… Gecikmeden… Çok geç olmadan… Milli Eğitim Bakanı’nın kendisiyle ya da görevlendireceği herhangi bir kişi ya da kişilerle, bu konuyu TV kanallarında, toplum önünde tartışmaya hazırım. Buyursunlar! Ve bir demagojiye baştan engel olmak için tekrarlıyorum: Mesele Arapça ya da eğitimi değil, ilk ve ortaokullarda Arapça öğretmeye kalkışmaktır… Sinsi ve tehlikeli oyun dediğim, ülkenin geleceğine kurulmuş olan tuzak budur…",male
365,"Beşiktaş dün ikinci yarıya öyle müthiş başladı ki maçı izleyen herkes 'Beşiktaş'ın golü değil golleri geliyor' dedi. Beşiktaşlı oyuncular, 'Schuster'den kurtulduk' maçı oynadı. Beşiktaş ikinci yarıda rakibini bozdu, müthiş tempolu oynadı, hataya zorladı. Beşiktaş dün uzun süredir ilk kez böyle mücadele etti. Moralman çökmüş, hem de Kayseri gibi gol yiyen bir takım karşısında böyle bir geri dönüş çok önemli. Burada altı çizilmesi gereken noktalar var. * * * Demek ki Beşiktaşlı oyuncuların Schuster ile ilişkileri iyi değildi. Tayfur Havutçu dün Ernst'i oynattı. Bu demektir ki Schuster, Tayfur'u hiç dinlemiyormuş. Ben geçen hafta oyuncuların Schuster ile bağlarının koptuğunu yazmıştım. Beşiktaşlı futbolcuların gollerden sonra şampiyon olmuş gibi sevinmeleri de kenetlendiklerini, 'Oh be Schuster'den kurtulduk' dediklerini gösterir. * * * Bu galibiyet Tayfur Havutçu için çok iyi oldu. Beşiktaş taraftarını da Tayfur'a sahip çıktıkları için kutluyorum. Müthiş destek verdiler. Siyah-beyazlı takım 45 ile 75. dakikalar arasında Spor Toto Süper Lig'in çok üzerinde bir top oynadı. Bunu zaman zaman Chelsea yapıyor. Beşiktaş dün daha öncekilerden farklı olarak top rakipteyken de iyi oynadı. Adam paylaşımını iyi yaptılar, ileride bastılar, topu kaptırdıklarında kene gibi yapıştılar. * * * Beşiktaş artık daha emniyetli takım. Bunun için Guti'nin Alex gibi daha ileriye gitmesi, pozisyon kovalaması lazım. Tamam belki kafa golü bekleyemeyiz ama sadece pas anlamında değil, skor anlamında da daha fazla katkı yapması lazım. Ben dün İbrahim Toraman'ı çok beğendim. Müthiş hamleler yaptı, harika işler yaptı. Milli Takım'a alınmaması çok ilginç. İsmail dün ilk yarıda çok sallandı. Genç oyuncular önce basit oynamalı, alışınca istediklerini yapmalı. Ama İsmail bir anda yüzyılın çalımını, yüzyılın pasını atmak istiyor. Tabii başaramıyor. Ama çok çabuk bir oyuncu. Zaten elinizde Quaresma ve Simao gibi oyuncular varsa fazla sorun yaşamamanız gerekiyor. Çünkü çok yetenekliler. Hakem çok önemli hatalar yaptı. İlk yarıda Simao'nun pozisyonu net penaltı, ikinci yarıda Ernst'in pozisyonu net penaltı. Ernst'i ikinci sarıdan atması lazımdı.",male
366,"Fenerbahçe dün maçı 19.45'te kazandı. Alex'in attığı golle karşılaşma formaliteye döndü. Trabzonspor da maçı 22. dakikada gelen ilk golle kazandı. 2-0'dan sonra Fenerbahçe için Karabük maçı, Trabzonspor için de Buca karşılaşması başlamıştı. Fenerbahçe de Trabzonspor da saygı duyulacak bir sezon geçiriyor. Fenerbahçe'yi ben uzun yıllardır bu kadar iyi görmemiştim. Ligin ikinci yarısındaki performansından bahsediyorum. Rakibe basan, ısıran, pres yapan, saldıran ve fizik olarak mükemmel durumda olan bir Fenerbahçe izliyoruz. Bunda Aykut Kocaman'ın etkisi büyük. Takımı iyi çalıştırıyor, iyi motive ediyor. Fenerbahçe maça öyle başladı ki İstanbul BŞB ile sıklet farkı hemen kendini gösterdi ve sarı-lacivertliler golü de bulunca maç koptu. Dün Barcelona yetkilileri Saracoğlu Stadı'nda Santos ile Gökhan'i izledi. Alex'i de görmüşlerdir. İnanılmaz bir sezon geçiriyor. Dünkü Alex'i alıp Barcelona'ya koysalar hiç sırıtmadan oynar. Avrupa'nın demiyorum bence dünyanın en formda oyuncularından biri. Alex Türk futbol tarihinin en önemli futbolcularından... İnanın ben anlatırken bile zevk alıyorum. Anlatarak bitirilecek bir futbolcu değil. Alex gibi bir oyuncu bir daha Türkiye'ye gelmez. Heykeli dikilecek bir futbolcu. Alex yıllardır takıma liderlik yapıyor. Ama artık etrafındaki futbolcular da çok iyi. Emre, Mehmet Topuz, Lugano, Yobo, Gökhan, Cristian... Hepsi çok iyi durumda. Stoch meziyetlerini sergiledi. Bu futbolcu bunlar için transfer edilmişti. Görevini yaptı. Fenerbahçe ilk yarım saatte inanılmaz iyi oynadı. Aykut Kocaman ikinci yarıda taktik değişikliğe gitti. Ben bunu pek anlamlı bulmadım. Ne oldu? Alex'i ileriye çekti. Alex forvet oynadığı zaman gol atamıyor. Geriden geldiği pozisyonlarda gol atıyor. Sırtı dönük oynadığı zaman etkili olamıyor. Forvet arkasında boş alan bulunca çok etkili olan bir futbolcu. Alex'i stoperlerin önüne atarsan silahını kaybedersin. Neticede öyle de oldu. Gaziantep de dün Trabzon karşısında dişe diş bir mücadele ortaya koydu. Birçok pozisyon da buldu ama Trabzonspor karşısında 10 kişi ile uzun süre mücadele etmek gerçekten kolay değil. Çünkü bordo-mavili takım futbolcusu ile teknik heyeti ile taraftarı ile şampiyonluğa inanmış. Böyle takımlar karşısında oynamak zordur. Belediye de Fenerbahçe karşısında iyi mücadele etti. Bu konuda kimsenin kafasında bir soru işareti olmasın. Şu bir gerçek ki Fenerbahçe taraftarı da Trabzonspor taraftarı da takımlarının mücadelelerine saygı duyuyorlar.",male
367,"Antalya'nın ardından: Mavi boncuk jürisi! Cengiz Semercioğlu da şaşırmış: ""Antalya sonuçları bu yıl tartışma açmadı,"" diye yazdıktan hemen sonra kopan fırtınaya... Bu ona ders olsun ve bir daha dereyi görmeden paçaları sıvamasın: Hiç Antalya tartışmasız biter mi? Bu yılki tartışmanın temel nedeni, sadece genelde pek beğenilip onay almayan Güzel Günler Göreceğiz filmine Altın Portakal En İyi Film Ödülü'yle birlikte daha birkaç ödül verilmesi değil. Halk oylamasında birinci olan ve benim (ve ayrıca birkaç sinema yazarının) favori filmi olan Can'a hiç ödül çıkmaması veya iyi bir film olan Nar'ın aslında varolmayıp icat edilen bir ödülle teseli edilmesi de değil. Asıl tuhaf olan, bu yılın ünlü ve tarihe geçecek 'kadınlar jürisi'nin son derece merhametli (ya da politik) davranıp hemen her filme ödül vermesi. Hatta son derece tartışmalı olan Öngörüye Ağıt ve ondan çok daha düzeyli olsa da yine pek sevilmeyen Canavarlar Sofrası dahil. Haksızlık etmeyelim: Benim de içinde bulunduğum bir önceki yılın jürisi de ödülleri mavi boncuk gibi dağıtmakla suçlanmıştı. Gerçekten de, ödülleri birçok filme paylaştırmıştık. Ama geçen gün de yazdım: O müstesna bir yıldı. Çoğunluk, Kavşak, Press, Gölgeler ve Suretler, Gişe Memuru gibi bence hepsi üstün sanat eserlerinin yarıştığı bir şenlikte, başka ne yapılabilirdi ki? Ama bu yıl, özellikle zayıf bir yıldı. Ve kadınların ağır basan duygusallığı ve şefkati, hiç de olumlu etki yaratmadı. Hele böyle bir mavi boncuk yılında, örneğin geleneksel Behlül Dal ödülü tam beş film arasında paylaştırılırken, Can ve Nar'ın neredeyse unutulup minik tesellilerle avutulması iyi olmadı. Hemen hepsi çok sevdiğimiz dostlar olan kadınlar, kusura bakmasınlar ama, iyi bir sınav vermediler. Bir daha sırf kadınlar jürisini zor görürler!..",male
368,"Dünkü maç Fenerbahçe'nin 27 haftasının özeti gibiydi. Kötüden başlayalım... Fenerbahçe maça kötü başladı. Hatırlayalım, Fenerbahçe ligin ikinci yarısında kazandığı bütün karşılaşmalara iyi başlamıştı. Dünkü maçta Batuhan'ın attığı gol 'hayırlı' oldu. Fenerbahçe kendine geldi. 10 ile 45'inci dakikalar arasında Fenerbahçe, üst üste kazandığı karşılaşmalardaki gibi oynadı. İkinci yarıda ise Fenerbahçe kötü oynadı. Ama bu periyottada da sadece iki pozisyon verdi. Demek ki savunmayı iyi yaptı. Ne yapamadı? Üretemedi. Üretken değildi. Son 10 dakikada ise yine üst üste kazandığı maçlardaki gibi oynadı. * * * Aykut Kocaman dün Özer'in yerine Caner'e görev verdi. Caner iyi oynadı. Özellikle son dakikalarda yardımlaşması, sorumluluk alması çok iyiydi. Bu kadroda bir arıza var. O da Mehmet Topuz. Topuz hücumda yetersiz. Sağ tarafta işler sadece Gökhan'a kalıyor. Alex müthiş formda. Muhteşem işler yapıyor. Niang son 2 haftadır toparlandı. Daha önce kayıptı, kendine geldi. Cristian yetersiz bir futbolcu. * * * Fenerbahçe'nin defansı hatasız oynuyor. Herkes görevini iyi yapıyor. Gökhan Gönül mükemmel bir sezon geçiriyor. Fenerbahçe aslında dolu dolu oynamayarak ama doğru oynayarak kazandı. Galip gelmesi gereken bir maçı aldı. Fenerbahçe ligin ilk yarısında kırılgan bir yapıdaydı. Sarı-lacivertliler ligin en organize olan, sahaya en iyi yayılan takımı. Geriye düşse bile panik yapmıyor, üstesinden geliyor. Fenerbahçe camiası uzun zamandır yapmadığı bir şey yapıyor. Ligin ilk yarısında 9 puan gerisinde kalmasına rağmen takıma inandı, destekledi. Geçen hafta Bursa ile berabere kalmış takıma da destek verdiler. Bu pozitif düşünce böyle galibiyetleri getirir. * * * Aykut Kocaman haftalardır maçların son anlarında takıma hücum oynatıyor. Bu doğru mu tartışılır. Ama uzun zamandır hiçbir teknik direktör bunları yapmıyordu. Geçen hafta Fenerbahçe için zor dakikalar başladı demiştim, şimdi aynı şeyler Trabzonspor için geçerli. Bence artık Fenerbahçe ile Trabzonspor'un maçları aynı saatte başlamalı. Eskişehirspor'u kendi sahasında beğenmiyordum. Beni yanıltmadılar, iyi oynamadılar. Eskişehir dün kazanmış olsa ligin beşincisi olacak. Averajına bakalım, çok az. İlk 6 içinde yer alan bir takımın averajı +2 olmamalı. Bu tablo çok ilginç. Eskişehir'de Batuhan'dan umudumuzu kesmek üzereydik. Ama son iki haftadır kımıldıyor, golünü atıyor. Dün hakem temiz bir maç yönetti.",male
369,"Balyoz’un muvazzaf subayları için emeklilik pazarlığı yapılıyor Can Ataklı catakli@gazetevatan.com Balyoz davası nedeniyle tutuklanan pek çok subay cezaevinde birinci yıllarını doldurdu. Subay ailelerinin sessiz desteği ısrarla sürüyor. Silivri’de ailelerin kurduğu çadırlar “buraya daha çok tutuklu gelecek, bu nedenle binayı büyütmek zorundayız, inşaat yapacağız” denilerek kaldırılmıştı. Ama aileler Silivri nöbeti tutmaya devam ediyor. Balyoz’da eski kuvvet komutanları ve orgenerallerin yanı sıra 30’u aşkın muvazzaf general de sanık durumunda. Bu komutanlar bir yıldır hapiste ama rütbeleri henüz sökülmedi, sadece terfi alamadılar, açıkta bekliyorlar. Şimdi yazacaklarım “şiddetli dedikodu” niteliğindedir. Doğrulatma şansım pek yok ama, birçok kaynaktan “isim vermeme” kaydıyla duyduğum bir gelişmeyi anlatmak istiyorum. Balyoz davası bir tür “darbe planı” olarak sunulsa da, hemen her ülkenin genelkurmay başkanlığında yapılan, “beklenmedik gelişmelere karşısında neler yapılması gerektiğini” kapsayan bir plan semineri aslında. Daha önce de yazmıştım, mahkeme bu planın bir darbe olup olmadığını anlamak için çabalıyor. Oysa NATO ülkelerinin askeri yetkililerinden kurulacak bir “Bilirkişi heyeti” planı inceleyebilir ve darbe planı olup olmadığına karar verebilir. Mahkeme bunu yapmıyor. Ancak “sanıklar” bir yıldır iddianameyi “delik deşik” ettiler. Bu konu kamuoyunun pek bilgisinde değil. İddialara göre Balyoz davası iddianamesinde 1542 hata bulunmuş. Tarih, isim, yer hataları çok fazla. Belge olarak sunulan birçok yazışmanın sonradan oluşturulduğu iddiaları zaten çok vahim. İktidar, davanın açılmasından herhalde çok memnun ama seyrinden kadar da memnun değil. Çünkü bir süre sonra dava tamamen çökebilir. Aslına bakarsanız sanıklar için çoktan tahliye verilebilirdi. Sorun şu; tahliyeler olursa muvazzaf subaylar görevlerine geri dönecek. İşte korkutan bu. Söylendiğine göre Genelkurmay’la gizli bir pazarlık sürüyormuş. Deniyormuş ki, “tahliyelerden önce muvazzaf subaylar emekli edilsin. Böylelikle kimse görevine dönemesin.” Genelkurmay’ın ise buna çok sıcak bakmadığı belirtiliyor. Yani iktidar karşısında baş eğmiş bir görüntü veren ve özellikle asker çevrelerden büyük tepki alan Genelkurmay Başkanı Necdet Özel, Balyoz’un muvazzaf sanıklarının emekli edilmesine karşı çıkıyormuş. Peki Balyoz’un muvazzaf sanıkları tahliye edilir ve görevlerine dönerse ne olur? Darbe yapmaya mı kalkarlar? Olacak şey değil elbette. Ama bir yıl hapiste kaldıktan sonra görevlerinin başına dönen üst rütbeli komutanların tekrar yetkili hale gelmesi iktidarı ister istemez ürkütüyor. Elbette darbe yapamazlar ama tekrar yetkilerine sahip bir durumda görevlerinin sonuna kadar onları kontrol edebilmek, onlara baş eğdirebilmek zorlaşır. Ayrıca bir yıl hapiste kalmış generallerin, gerek Yüksek Askeri Şûra’da gerekse başka önemli toplantılarda iktidar mensuplarıyla bir araya gelecek olması da iktidarın karizmasında hasar yaratır. Bunlar, dedikodu olsa da hiç de mantıksız değil. Balyoz sanıkları sırf bu yüzden hâlâ içerde yatıyor olabilir. ***** Biz onu Genelkurmay Başkanı sanıyorduk, meğer orduya sızmış bir teröristmiş İlker Başbuğ hakkındaki iddianame aklı başında herkesin vicdanını sızlatacak cinsten. Çok ilginç bir hukuk anlayışımız var. Genelkurmay Başkanı’nın, devletin diğer üst yetkililerinin önünde, kamuoyundan hiç saklanmayan ve hatta kimisi televizyonlardan canlı olarak yayınlanan neredeyse tüm konuşmaları “suç kanıtı” olarak iddinameye girmiş. O zaman en azından sonrak gerek; “Başbuğ görevinin başındayken bunlar bilinmiyor muydu? Madem bu sözler suçmuş, halde bu konuşmalara tanık olan Cumhurbaşkanı, Başbakan, bakanlar ve diğerleri görevlerini ihmal etmiş olmuyorlar mı?” Hepsini geçelim, iddianamenin en komik cümlesi “Başbuğ’un Ergenekon adına orduya sızmış bir yönetici olduğu.” “Sızmak” nasıl oluyor? Askerlik yaşamına taa Kuleli Askeri Lisesi’nden başlayan, Harp Okulu’nu ve Harp Akademisi’ni bitiren, orgeneralliğe kadar gelip sonunda Genelkurmay Başkanı olan bir kişi için nasıl “sızdı” tanımı kullanılabilir? Ama fark etmiyor. Komik de olsa bu tür iddianamelerle yüzlerce kişi hapiste, sevdiklerinden ayrı, özgürlüklerini tadamadan ömür tüketiyor. ***** Şu “kâğıt parçası” konusu Askeri örselemekle demokrasi ve hukuk savaşı verdiğini iddia eden koronun diline doladıklarından biri, eski Genelkurmay Başkanı Başbuğ’un Dursun Çiçek’in yazdığı ileri sürülen “İrtica ile mücadele eylem planı” için “kâğıt parçası” demesi. Daha olay ilk ortaya çıktığında da yazmıştım, Başbuğ’a burada büyük haksızlık yapılıyor. Sadece haksızlık da değil, alay ediyorlar, bu söz üzerinden aşağılıyorlar. Bu nasıl vicdandır, bu nasıl ahlâktır, anlamak zor. Evet, Başbuğ “kâğıt parçası” dedi ama, AKP’lilerin, yandaş ve yalakalarının atladığı bir kelime daha var. Başbuğ’un konuşmasını bir daha dinleyin. “Arkadaşlar, bu hukuki olarak bir kâğıt parçasıdır” diyor Başbuğ. Çünkü bu sözlerin sarfedildiği tarihte, Dursun Çiçek imzalı belge bir fotokopiydi. Yani hukuken geçerliliği yoktu. Daha sonra ortaya “gerçek imzalı” bir belge çıktı. Ama bu sefer de altındaki 400 sayfa ortadan kaybolmuştu. Başbuğ “gerçek imzalı belgenin” ortaya çıkmasından sonra böyle bir söz söylemedi ki. İkincisi, yine Başbuğ’un “boru” sözü de alayla anılıyor. Yandaş ve yalakalar görüntüleri tekrar incelesinler. Başbuğ basın toplantısında bir LAW silahı gösteriyor ve gülerek “Korkmayın, boş bu, LAW silahı bu haliyle sadece borudur” diyor. Tamam, intikam duyguları içinde Başbuğ’u ve birçok subayı tepe tepe yargılıyormuş gibi yapın, ama biraz da vicdan lütfen. ***** Bekliyoruz!.. “Supermodel of Denmark” yarışmasını kazanarak mankenliğe başlayan Tülin Şahin, “Topmodel Nasıl Olunur?” adlı bir kitap yazmış. Yalakalık yarışını kazanarak köşe sahibi olan yandaşlardan da “Konu Mankeni Nasıl Olunur?” kitabını bekliyoruz artık! ***** Bu ne hassasiyet İktidardan habersiz MİT Müsteşarı’nı şüpheli sıfatıyla ifadeye çağıran Savcı Sadrettin Sarıkaya önce bu dosyadan alınmıştı şimdi de hakkında soruşturma yapılıyor. Adalet Bakanı “çok adil” davranarak soruşturma iznini verdi. Gerekçe, savcının gizlilik taşıyan bilgileri medyaya sızdırmasıymış. Eğer savcı belgeleri medyaya sızdırdıysa elbette hakkında soruşturma yapılacak ve suçu sabit görülürse cezalandırılacaktır. Ancak 4 yıldır süren başka davalarda ifade tutanakları sorgulanan kişiler kapıdan çıkar çıkmaz medyaya veriliyordu, neden hiçbir savcı için bu tür bir soruşturma açılmadı? Ya gazetelerinde “yasak olmasına rağmen” bu gizli olması gereken soruşturma belgelerini çarşaf çarşaf yayınlayanların şimdi “Olur mu ama böyle, gizli belgeler nasıl sızdırılır” diye feryat etmelerine ne demeli? “Yetmezci çocuklar” hâlâ yetmedi mi?",male
370,"CHP Üzüyor 8 Şubat 2009 Cumhuriyet “CHP’nin İşi Güç” başlıklı geçen haftaki yazıma bu partinin bugünkü yönetim kadrosundan herhangi bir tepki gelmedi. Buna karşılık okurlardan ve geçmişte CHP’de üst düzey görevlerde bulunmuş kimselerden, yazıyı genellikle olumlayan telefon ve iletiler aldım. Bugünkü kadro çok belli ki kendini seçim sorunlarına kaptırmış, daha kapsayıcı nitelikte herhangi bir irdelemeyle vakit yitirecek durumda değil. Nitekim seçim tarihi yaklaştıkça şaşırtıcı tuhaflıklar birbirini izliyor. Özet olarak söylenecek olursa, CHP, seçmenlerini, yandaşlarını, destekçilerini, sevindirmekten çok üzmeye, mutlu etmekten çok mutsuzlaştırmaya, gönendirmekten çok hayal kırıklığına uğratmaya devam ediyor. *** “Çarşaf açılımı” diye kodlanan olayın yarattığı sıkıntı çok yatışmış gibiyken Eyüp’teki skandal patlak verdi. İnsan TV’de bu görüntüleri izlerken utanıyor. Böyle bir kişi mi CHP’nin Eyüp Belediye Başkanı olacaktı? Adaylığı gerçekleşse ve kazara seçilse, bunun CHP’ye ve Eyüplüye ne gibi bir yararı dokunurdu? Ekrandaki görüntü ve sözlerin kahramanlarıyla sosyal demokrasinin idealleri arasında ne gibi bir ilişki kurulabilir? CHP gerçekten ne yapmak istiyor? *** Bu sorunun yanıtını, CHP Kocaeli belediye başkan adayı, yılların deneyimli siyasetçisi Sefa Sirmen’in, çarşaf olayına benzetilerek “Kuran kursu” açılımı diye adlandırılabilecek girişiminde bulabiliriz. Önceki gün Haber-Türk’ün “Kim Haklı?” programında, Deniz Som’un karşısında sakin görünmeye çalışmakla birlikte, içinden ve zihninden kim bilir neler geçmekte olan Sayın Sirmen’in yerinde olmak istemezdim. Hiçbir uygar ülkenin hiçbir sosyal demokrat belediyesinin aklından din içerikli bir “eğitim” hizmeti vermek geçmez. Söz gelimi “İncil kursu” gibi bir kavram kendiliğinden saçmadır. CHP’li belediyeler “Kuran kursu” açacaklarına, bu konuyla çok ilişkili bir başka hizmet versinler. Örneğin, dinsel cenaze törenlerine seçenek olarak “sivil” seçenek oluştursunlar. Sefa Sirmen, bir AKP’li üslubuyla, Türkiye’nin yüzde 99’unun Müslüman olduğunu söylüyor. Peki bu çok tartışmalı yüzdenin içinde ateistler yok mu? Türkiye özgür bir toplum olsa ve son yolculuklarına dinsel olmayan törenle ya da belki herhangi bir tören istemeksizin uğurlanmak isteyenlerin sayısı saptanmak istense, acaba nasıl bir sonuçla karşılaşılır? Bu insanların, böylesine temel bir konuda karar verme ve bunu toplumsal alanda da uygulatma olanağına sahip olma hakları yok mudur? Düşünme özürlü kimselerin ve konuyla ilgili çıkar çevrelerinin diş gıcırtılarını işitir gibiyim... *** Ülkemizde gerçek bir sosyal demokrat partiye yaşamsal gereksinim var. Geçen hafta da yazdığım gibi, istesek de istemesek de günümüzde bu parti Cumhuriyet Halk Partisi’dir. Ama Cumhuriyet Halk Partisi’nin, sosyal demokrat kimliğe yaraşacak işler yapmak yerine siyaset kirlenmesinin etkisinde kaldığını ve böylece de sosyal demokrat kimliğini kirlettiğini üzülerek görüyoruz. Bunun en yakın örneklerinden biri de Davos’ta sahnelenen çirkin oyunun yeterli sertlik ve açıklıkla gözler önüne serilemeyişi, tam tersine, esas olarak ortak ağzın kullanılmış olmasıdır. *** Sosyal demokrasinin siyasi hareket içinde yeri eninde sonunda sol çizgidedir. Bu nedenle de sosyal demokratlık savındaki bir parti günün dayatmalarının dümen suyunda değil, geleceğin örgütleyicisi konumunda olmalıdır. CHP bunu yapmayarak belki birkaç oy kazanırken ülkenin geleceği konusunda kaygı duyan asıl büyük seçmen tabanını üzüp şaşırtıyor. Ve korkarım ki kaybediyor.",male
371,"Ot toplayan tutuklulara 2 ay açık görüş yasağı Can Ataklı catakli@gazetevatan.com Hepimiz Silivri’de tutuklu olan Ergenekon sanıklarının “silahlı örgüte üye olma, Türkiye Cumhuriyeti Hükümeti’ne karşı silahlı isyana tahrik etme” gerekçesiyle yargılandıklarını biliyoruz, ama Silivri’de sadece bunlar olmuyor. Oradaki tutuklular -ki çoğu suçlarının ne olduğunu bile hâlâ tam olarak bilemiyor, nereden geliyorsa sürekli yeni belgelere ulaşıldığından(!) davalar bitemiyor- bir de cezaevi koşullarıyla mücadele etmek durumundalar. Örneğin Mustafa Balbay tam 1246 gündür hapiste ve bunun 322 gününü tek başına 8 metrekarelik bir hücrede geçirdi. Üstelik milletvekili seçildi. Milletvekili sıfatıyla hücrede geçirdiği gün sayısı 218. Tuncay Özkan’ın durumu da aynı. O milletvekili değil ama. Elbette cezaevi, adı üstünde, normal koşulların yaşandığı bir yer değil. Ama herhalde bunun da bir ölçüsü olmalı değil mi? Şimdi anlatacağım olay evlere şenlik bir cezanın hikâyesidir: İbrahim Özcan ve Durmuş Ali Özoğlu Silivri sakini tutuklulardan ikisi. 30 Aralık 2011’de bu iki tutuklu cezaevi yönetiminin bahşettiği “yasal sportif faaliyet” amacıyla saat 16.00’da B Blok’un olduğu yerdeki halı sahaya çıkarılıyor. İki tutuklu halı sahada spor faliyetlerini yaparken, sahanın hemen kenarında “hüda-i nabit” yani “kendiliğinden çıkmış” olan otları görüyorlar. Aylardır yeşile ve toprağa hasret kalmış olan Özcan ve Özoğlu bu otları koparmaya başlıyorlar. Amaçları bu otları bir süreliğine koğuşlarına götürmek ve koklamak, toprağın kokusunu almak. Ancak sırada tutukluları izlemekle görevli gardiyanlar aynı görüşte değiller. O otlar “yasak” kapsamında ve koparılamaz gardiyanlar için. Sesleniyorlar tutuklulara, “koparmayın otları” diye. Ama yeşile hasret iki tutuklu umursamıyor bu seslenişi. Vay sen misin beni dinlemeyen, gardiyanlar koşuşturuyor, tutuklular itiraz ediyor, karşılıklı bir ağız dalaşı yaşanıyor. Ama orası cezaevi, gardiyanlarla ağız dalaşı yapılır mı? Yapılmaz elbette. Hemen bir “disiplin tutanağı” hazırlanıyor. İki tutuklunun görevli memurların uyarısına rağmen ot toplamaya devam ettikleri ve uyarılara karşı gelmenin ötesinde uygunsuz sözler söyledikleri ve hakaret ettikleri belirtiliyor. Cezaevi müdürlüğü iki tutukludan “savunma” istiyor. Ama iki tutuklu herhalde “Böyle saçma bir şey için savunma verilir mi?” diye düşünmüş olacaklar ki, savunma vermeye yanaşmıyorlar. Cezaevi müdürü de iki tutukluya tam iki ay “açık görüşme yasağı” koyuyor. Yasak konuyor ama da şarta bağlı, çünkü bu süre içinde “iyi hal kazanmaları” da gerekiyor. ***** Bedelli geyikleri Erkeğin ahmağının askerlik anısı hiç bitmezmiş. Başka anlatacak bir şey olmaz da ondan. Gerçi bu sefer ahmaklıktan değil, şu bedelli ile ilgili geyikler hiç bitmeyecek gibi görünüyor. Şaka bir yana, onca kıyamet koparıldıktan sonra bedelli için başvuranların sayısının beş bini zor bulması bile başlıbaşına bir “geyik” değil mi? Belli ki “bedelli de bedelli” diye tutturanların büyük çoğunluğu 30 bin lirayı görünce biraz tırstı, ama bedelli ile ilgili geyikler tükenmiyor. Belki birçoğunu duymuşsunuzdur ama son bir haftada bana gelen geyiklerden birkaç örnek sunmak istiyorum: Eveeeet oğlumuz askerliğini yapmış mı? -Tabii ki efendim.. İşte makbuzu.. Aslında herkes “Bedelli” yapar askerliği. Kimi parasını verir, kimi de kolunu, bacağını.. Henüz 30’undan gün almamış olanların günahı ne? Kapsam genişletilsin. Beşik kertmesi de olsun.. Sen şehit oğlusun incitme yazıktır atanı, ver 30.000’i fukara kurtarsın vatanı.. Askerliğin 1. taksidini internetten bankaya havale yaparken parmağını inciten vatandaşa düzenlenen törende ‘’gazi’’ unvanı verildi. Normal asker: Kınalı kuzu. Bedelli asker: Paralı kuzu. Ömür boyu kaçmayı başaran: Anasının gözü.. Eskiden askerlik yapmayana kız vermezlerdi, şimdi askerlik yapana kız vermeyecekler, çulsuz diye. Askerliğin açılımı: Zenginsen paranı ver canın sağolsun, fakirsen canını ver sağolsun... Bas bas paraları devlete, bir daha mı gelicez askere, hayde eller havaya. Vatan borcu namus borcuysa bedelli askerlik yapanların namusunun bedeli 30.000 TL mi oluyor? 14.000 lira denkleştirdik diyelim, üstünü birazcık askerlik yaparak ödeyebiliyor muyuz? ***** En son moda İn’ler Out’lar Aslında her yılın başında yapılırdı eskiden “İn’ler Out’lar” listeleri. Ya da daha anlaşılır şekliyle “Moda olanlar, Demode olanlar.” Birkaç yıl 1 Ocak’ta bir önceki yıl İn ya da Out olanlar listelerinden ben de yapmıştım. Son zamanlarda kimse bu değerlendirmeleri yapmaz oldu. Kimbilir belki zülfiyare dokunur diye çekiniyordur herkes. Henüz yılın ilk ayında olduğumuza göre son zamanlarda öne çıkan “İn” ve “Out” olanlardan kısa bir liste düzenledim. Herkes bu listeye eklemeler yapabilir elbette. Bana da gönderirseniz pazar günleri devam ederim. İşte bu yılın ilklerinden birkaç örnek: Out: Ali topu İn: Ali Umre’ye git Out: Ayşe ip atla İn: Ayşe türban tak Out: Eğitim şart İn: Cuma şart Out: Noel Baba İn: Rüyadaki ak sakallı dede Out: Cumhuriyet Bayramı’nı kutlamak İn: Cumhuriyet Bayramı’nda düğüne gitmek Out: 19 Mayıs’ta spor gösterisi İn: 19 Mayıs’ta üşümek Out: Çanakkale’de Mehmetçik destanı İn: Çanakkale’de gökten inen melekler destanı Out: Teröristleri etkisiz hale getirmek İn: Kaçakçıları etkisiz hale getirmek Out: İtirafçı PKK’lılardan istihbarat almak İn: İsrail Heron’larından istihbarat almak Out: Gazetecinin soru sorması İn: Gazetecinin soru sormaması Out: Gazeteci dayanışması İn: Gazetecileri gammazlamak Out: Çekinmeden eleştirebilmek İn: Yalakalık yapmak ***** Gani Yıldız’dan Milli Eğitim Bakanlığı’nın yayımladığı genelgeyle 19 Mayıs Atatürk’ü Anma, Gençlik ve Spor Bayramı törenleri stadyumlardan çıkarılmış. Zaten bir süredir “Atatürk’ü Anma” kısmını unutmuştuk, şimdi de “Gençlik ve Spor” kısmı ortadan kaldırıldı. 19 Mayıs esas şimdi birileri için “bayram” oldu! *** Dokunulmazlığın kürsüyle sınırlandırılması hep konuşulsa da vekiller buna yanaşmıyor. Konuyu son ayların popüler ifadesiyle anlatırsak acaba “Dokunan yanar” misali, “Dokunmayın, yanarım” mı demek istiyorlar? *** Economist Intelligence Unit’in demokrasi endeksine göre, Türkiye’de “melez” bir rejim varmış. Hükümet muhalefete baskı uygularken yolsuzluk yaygın, hukukun üstünlüğü ise zayıfmış. Anlaşıldı; bu endeks son 10 yılın verileriyle hazırlanmış. *** Bach dinlemek en iyi ağrı kesiciymiş. Ne diyelim, umarız “bahtsız vatandaş”ın derdine “Bach’lı ilaç” iyi gelir! *** Başbakan Yardımcısı Bekir Bozdağ, “CHP Meclis’i mahkemeye döndürdü” demiş. Tutuklu vekilleri düşünürsek bu durum, “Cezaevlerinin Meclis’e döndürülmesi”nden çok daha masum duruyor. *** Başbakan Yardımcısı Bülent Arınç, “Medya mensuplarının görev sırasında karşılaştıkları güçlükleri ortadan kaldırmak ve çalışma koşullarını iyileştirmek için çalışıyoruz” demiş. Anlaşılan daha konforlu cezaevleri geliyor. *** ABD Başkanı Barack Obama, orduyu küçültme kararı almış. Bizdeki gibi “orduyu küçük düşürme kararı” alınmadığı sürece kulağa mantıklı bir ıslah çalışması gibi geliyor.",male
372,"Haftanın günleri yedidir 7 Pazartesi. Sen pazartesi. Birden pazartesi. Dar pazartesi. Eksik pazartesi. Uykusuz pazartesi. Sağanak pazartesi. Acemi pazartesi. Kimse sevmez seni. Böyledir pazartesi, kim keşfetti, ilk kim söylediyse söyledi, bahtı bir türlü açılmadı onun. Sendrom bile bulundu onun için. Gerilim katsayısı eklendi. Trafik, şehir ışıkları, ulaşım ağları, uyku saatleri, misafirlikten dönüşler, toplantılar, banka ödemeleri her ama neredeyse her şey ona göre ayarlandı. Kimseler evlenmek istemedi pazartesi günleri. Henüz değil, henüz değil denildi onun için. Oysa ne yapsın pazartesi, ne yapabilir pazartesi? Haftanın kapağı onunla açılıyorsa kuyusunda sakladığı suyu fışkırtmasın mı? Haydi bir adım atayım ben de onun için bir şey söylemiş sayılayım. Metropollerin, çok çok büyük şehirlerin günüdür pazartesi. Yemeklerden hamburgere benzer. Soğuklardan şubata. Ve eğer bir de rengi olsaydı onun herkes griliğinde hemfikir olurdu kesin. Sıcak, el yakan ve bir türlü soyulamayan patates gibidir tadıyla ayrıca. Salı Omuzları düşüktür salının. Bir yüksek dalganın geri çekilişini andırır. Kendi kendisine şarkı söyler nerede olduğunu bilmeden. Salı hep ama hep ara gün gibi gelir bana. Yoksulların uyku saati, zenginlerin tatil planıdır. Salıda engin bir hoşgörü, bir anlaşılabilir geniş idare etme sanatı bile saklıdır. 'Salı sallanır' demiş eskiler. Demişler, nedense demişler diyemeyiz. Dediklerine göre, sallanmak nazla oyalanmak arasında gider gelir. Herkes sever salıyı. Salı günü olsun der. Toplantı, buluşma, akşam yemeği, hatta ziyareti. Masumdur salı. Keyif verici kaçak alışkanlıklara benzer. Meyve kokteyli, baharat gibi iştah açar. Mavidir salının rengi. Bütün geleneksel yemekler uyar ona. Şarkısı ise, köçekçeleri pek andırır. Ya da Türkçe sözlü hafif müzik çok yakışır diline. Çarşamba Bir tür Müzeyyen Senar dudağıdır o. Dikkat edin, gırtlağıyla değil dudaklarıyla okur şarkıları. Bir de süzme gözlerle. Sonsuzca çeker. Sahiplenicidir bu yüzden çarşamba. Bir nehir gibi şehrin ve insanın tam ortasından geçer. Süzülüp geçer. Müzeyyen Senar dedim. Türküler gırtlakla okunur bizde. Şarkılar dudakla. Susayan insanın içim yandım demesi gibidir türkü okumak. Şarkılar ise, zevk için hafif hafif tadılan türlü içkilere benzer. Kana kana içilmez. Adeta dudak değdire değdire. Pek kibar beylerin çok incelmiş hanımefendilerin nezaket cümleleri gibi. İğnelerindeki tatlı oklar gibi. Çarşamba kültürlerin günüdür. Dört dörtlük bir olgunluk saklıdır onda. Rengi ebedi kırmızıdır. Nağmesi yine Müzeyyen Senar sesinden 'geçmesin günümüz sevgilim yasla' şarkısında bulunur. Çarşambanın şehrine eski İstanbul, eski Antakya, eski Selanik hatta İzmir çok yakışırlar. İpek şal gibi omuzlarda. Perşembe Perşembeye sorsalar bütün eksikler, yamalar, hesap sormalar onun çuvalına sıkıştırılır. Perşembenin en güzel saati akşam saatleridir. Cumayı seslediğinden mi yoksa iki arada bir derede kaldığından mıdır nedir, perşembenin kendisinde de bir kaşınma başlar ki bir türlü gitmez. Biraz daha biraz daha çalışmak ister perşembe. Merdivenlerin ortadan sonraki basamaklarından sayıldığından mıdır nedir, çoklukla unutulur. Birden birisi saatine bakar. 'Bugün günlerden neydi?' diye sorar. Sonra da anlaşılmaz bir şekilde iç çeker. Biraz Almanca şarkılar gibi insana ne yapacağını şaşırtır. Rengi de mordur alabildiğine. Cuma Her devir günlerin paşasıdır. Şehzadedir, padişahtır. Sultandır. Hanımefendidir. Gözdedir. İlk yarım günü bu denli rahat geçen fakat öğleden sonrası baş döndüren gün yoktur. Cumaların öğleden sonraları boğaza dolanan ip gibidir bu yüzden herkes yollara düşer. En çok da trafik cumalara sıkışır. Dar cepler gibi. Şarkısı, 'yangın olur biz yangına gideriz' olabilir. Cumartesi-Pazar Aslanla kaplan arasındaki ezeli rekabet gibi biri krallıkta birisi de hızlılıkta iddia sahibidir. Ne cumartesinin ne de pazarın bir şarkısı bulunur. Karma fasıl desen değil. Flarmoni orkestrası desen da değil. Onda her şey ortaktır. Fakat yine de cumartesi tül perdeye, pazar ise kedi tembelliğine benzer. İki ayrı deniz gibi bir su yatağının altında birleşirler. Suda kalmak ise herkesin maharetine kalmıştır.",male
373,"Trabzonspor maçı öncesi Konyaspor Teknik Direktörü Yılmaz Vural, ""Milli Takım arasından sonra çok iyi durumdayız ama maalesef süremiz az"" demişti. Gerçekten de Konya gayet iyi mücadele ediyor ama sonuç alamıyor. Spor Toto Süper Lig'in ilk yarısında bence iki takım iyi futbol oynuyordu. Biri Trabzon diğeri ise Beşiktaş... İkinci devrede ise Beşiktaş ilk 5'e giremez. Beşiktaş'ın teknik direktörü Tayfur Havutçu, bir haftadır Konyaspor maçını kafasında oynuyordur. Ama bunu sadece Tayfur hoca yapıyordur. Beşiktaşlı futbolcuların ise Konyaspor karşılaşması umurunda bile değil Beşiktaşlı futbolcuların konsantrasyon sorunu vardır. Şu anda gidip siyah-beyazlılara iki hafta sonra kiminle oynayacaklarını sorsan, emin ol birçoğu bilmiyordur. Beşiktaşlı futbolcular, Gaziantep karşılaşmasından sonra idare etmeye başladılar. Bu haftaki Galatasaray derbisi futbolcuları kendilerine getirecektir. Bu, derbi kupa maçı öncesi bir avantaj olabilir. Tüm oyuncuların kafası kupa finalinde. Bu psikolojik bir şey. Bunu engellemek çok zordur. Beşiktaş'ta Quaresma ve Necip dışında bütün futbolcular bu düşüncede... Beşiktaşlı oyuncular kendilerine iyi bakmıyorlar. Nobre ve Bobo havlu attı. Trabzonspor ve Fenerbahçe'nin forvetlerinde adale sorunları görüyor muyuz? Hayır. Beşiktaş'ta var. Bunun nedeni özel hayata önem vermemek. Siyah-beyazlı futbolcularda bir boşvermişlik hakim. Fizik güçleri inanılmaz düşük durumda. Sahada koşmak bile istemiyorlar. Taraftarı üzen bu. Kötü sonuç alabilirsin ama mücedele etmek gerekir. Taraftar bunu istiyor. Başkan Yıldırım Demirören ve yönetimin takımla daha yakından ilgilenmesi gerekiyor. Tabii başkan kadroya karışmaz ama hocasına ""Genç oyuncuları bir görelim"" diyebilir. Gelecek yıl adına bunu yapmalıdır. Bu saatten sonra Havutçu, Aurelio'yu neden oynatır ki? Tayfur hocanın artık bazı şeyleri değiştirmesi gerekiyor. Genç futbolculara şans vermeli. Kulübünü düşünüyorsa bu yönde hareket etmeli. Konya'yı yensen ne olur ki, ne değişir. Bugünü kurtarma adına değil, geleceği kurtarmak için bir şeyler yapmak gerekiyor. Bunun için bir felsefe oluşturulmalı. Koskoca Beşiktaş'ın 30 maçta 46 puan kaybeder mi? Bu sorunların çözülmesi gerekiyor.",male
374,"Galatasaray için sadece para önemli olmamalı Can Ataklı catakli@gazetevatan.com Galatasaray’a bir sitemim var. Başkan Ünal Aysal “25 milyon Galatasaraylı’nın 20 milyonu AKP’ye oy verdi” dediği için değil. Zaten Başkan da herhalde yaptığı yanlışı anladı, düzeltmeye çalıştı sözlerini; pek olmadı ama, bunları neden söylediğini herkes biliyor. Amaç Galatarasay’ı iktidarın hışmından korumak; ne yapsın, çaresiz. İleri demokrasiye geçtiğimiz için bu tür şeyler sorun oluyor ne yazık ki. Sitemim, Galatasaray’ın şike ve 58’inci madde konusunda takındığı tavra. Galatasaray sportif açıdan belki haklı kabul edilecek bir gerekçeyle “Bizim adımız şikeye hiç bulaşmadı, şikeye bulaştığına kanaat getirilen takımlara cezası bir önce verilsin” diyor. Sporla ilgili arkadaşlara “Galatasaray’ın tek kaygısı bu mu?” diye sordum. “Bir yandan böyle. Ama...” dediler. “Aması ne?” diye sordum tabii. Galatasaray bu yıl şampiyon olacağına çok inanıyor. Eğer Federasyon şike yaptığına kanaat getirdiği kulüplere ceza vermezse, UEFA Türkiye’ye ağır bir ceza kesecek. Milli takım da Avrupa liglerinde top koşturacak takımlarımız da bir yere gidemeyecek. Bu durumda Galatasaray da Şampiyonlar Ligi’ne gidemeyeceği için çok büyük bir maddi kayıpla karşı karşıya kalacak.” Şimdi düşünüyorum. Galatasaray bu yıl şampiyon olabilir mi? Tabii ki. Ama şampiyonluğu nasıl garantiler? En yakın rakipleri küme düşürülür ya da puanları silinirse. Peki böyle bir şampiyonluk Galatasaraylıları mutlu eder mi? Galatasaraylılar rakiplerinin puanı silindiği için adeta otomatik olarak şampiyon olursa bu, koca kulüp için şerefli bir zafer olabilir mi? Hiç sanmıyorum. O halde “Avrupa liglerinden gelecek gelir için, Fenerbahçe’nin takındığı tavra karşı çıkmak” ne anlama geliyor? Fenerbahçe şike yapmıştır ya da yapmamıştır. Durum Beşiktaş için de geçerli, adı geçen diğer takımlar için de. Ama Fenerbahçe de, Beşiktaş da “Suçlu olup olmadığımız kesinleşmeden, sırf bizi kurtarmak için yapılacak bir düzenlemeye razı gelemeyiz” diyorlar. Hatta Beşiktaş Başkanı Yıldırım Demirören çıtayı daha da yükselterek “Gerekirse birkaç yıl Avrupa liglerine gitmeyiz, ama hiç olmazsa onurumuzu kurtarırız” diye konuşuyor. Bu nedenle Galatasaray’ın açıkça söylemese de Avrupa liglerinden gelecek geliri bahane ederek tüm futbol dünyasının onurunu kurtaracak karara karşı çıkmaması gerekir. Fenerbahçesiz, Beşiktaşsız bir ligde şampiyon olmak Galatasaray için de bir şey ifade etmeyecektir. ***** Lütfen bir cevap verin; Balbay ve Özkan neden hala hücrede? Uzun tutuklulukmuş, suçlarını bile hâlâ bilmiyorlarmış, kanıt diye bir sürü düzmece belge iddinameye konmuş, hepsini bir kenara bırakıyorum. Türkiye’de aklı, vicdanı, namusu; demokrasi ve hukuka inancı olan bir tek kişi çıkıp “Mustafa Balbay ile Tuncay Öztan’ın neden 1061 gündür 8 metrekarelik hücrede tutulduklarını” mantıklı biçimde açıklayabilir mi? Başbakan kendisini Ergenekon davasının savcısı olarak takdim etmişti. Öyleyse Savcı Bey’e soralım “Bu iki tutuklu neden hücrede, üstelik 1061 gündür?” Her şeye üzülen, üzüntüsünü seçim kampanyası gibi tutumlarla gidermeye çalışan, kartopu oynayan, yemek yapan, eski arabalara binen sayın Cumhurbaşkanı bu durumdan hicap duyuyor mu duymuyor mu? Meclis Başkanı, sahip çıkması gereken bir milletvekilinin hücrede tutulmasından dolayı hiç utanç duyuyor mu? CHP lideri kendi milletvekillerinin hâlâ tutuklu olmasını hatta yanına yaklaşılması mümkün olmayan azılı bir cani gibi hücreye atılmasını içine nasıl sindiriyor, neden en küçük bir girişimde bile bulunmuyor? Ağızlarından demokrasiyi düşürmeyen; sözde hukuka, insan haklarına saygılı, yetmez amacı AKP yandaşları bu durumu ileri demokrasiyle nasıl bağdaştırıyor? Mustafa Balbay ve Tuncay Özkan yıllardır hapiste tutulan iki gazeteci arkadaşımız. Ama onlar gibi daha niceleri, iktidarın intikam duygularının esiri olarak içerde. Bu durum yüzünden hepimiz utanç içindeyiz. Yediğimiz, içtiğimiz boğazımıza tıkanıp kalıyor, çünkü elimizden hiçbir şey gelmiyor. Onlara yönelik karalama kampanyaları, ağızlarından salyalar akanların “Ama onlar gazetecilikten girmediler ki” diye sırıtmaları zaten yüreğimizi dağlıyor. Bari aklıselim sahibi biri çıksın da şu hücre olayını mantıklı biçimde anlatsın. Ama Cezaevi Müdürü’nün dediği gibi “Bunu onlar talep ettiler” gibi saçma sapan bir gerekçenin arkasına sığınmasın. ***** 82’deki yüzde 92 Cumartesi günü İzmir’deydim. Buca Belediyesi’nin düzenlediği Uğur Mumcu’yu anma toplantısındaki panelde Ümit Zileli ile birlikte konuştuk. Heyecanlı ve diri bir kalabalık vardı, gelecekle ilgili umutlarım arttı. Öğle uçağı ile gittiğimiz için akşama kadar hayli zamanımız vardı. Yemek sırasında pek çok kişiyle sohbet etme olanağı bulduk. Bir İzmirli, çok ilginç bir saptamada bulundu. Dedi ki “yapıldığı günden itibaren darbeye karşı çıktık. Askerlerin yaptığı anayasaya da hayır oyu verdik. Ama ne yazık ki halkın yüzde 92’si bu anayasayı hiç düşünmeden onayladı.” Sonra biraz nefeslenip devam etti; “Şimdi neye canım çok sıkılıyor biliyor musunuz? Bugün demokrat kesilenlerin neredeyse tamamı tarihte askerin anayasasına evet oyu vermişti. Şimdi onlar demokratlık gösterileri yaparken bizlere darbeci, statükocu diye saldırıyorlar. Gerçekten içim daralıyor.” İzmirli dostumuza çok hak verdik. Günümüzde her şey karıştı. Eskinin darbe ve asker hayranları, “Paşa sizinle çalışsaydık Türkiye’yi uçururduk” diyenler; şimdi göstermelik mahkemelerle güya darbelerle hesaplaplaşıyorlar. Halkımızın bir bölümü de buna inanıyor ya... ***** Gelene gidene Başbakan karar veriyor Birkaç gündür, alçak bir saldırı ile öldürülen Musa Anter’in yıllar sonra Türkiye’ye gelen oğlu Anter Anter’le ilgiliyiz. Her olayı Türkiye aleyhine çevirmeye çalışan çevrelerin gözdesi haline gelen Anter Anter, hakkındaki yasak nedeniyle Türkiye’ye gelemiyordu. Bir gün Başbakan’a mektup yazmış, hiç olmazsa babasının mezarı başında bir Fatiha okumak istediğini söylemiş. Başbakan buna çok üzülmüş. Hemen özel izin çıkmış, Anter Anter de memlekete gelip babasının mezarını ziyaret etmiş. Anter “Ben artık buradan gitmem” diyor çok haklı olarak. Top yine Başbakan’a gitmiş, talimatlarını vermiş, şimdi Anter’in yasağının kaldırılması için çalışma başlamış. Buraya kadar her şey çok insani ve mantıklı görünüyor değil mi? Oysa değil. Çünkü bu insani ve mantıklı gibi görünen olay, aynı zamanda Türkiye’de bir tür sivil diktatörlük olduğunun da kanıtı. Vatandaşlıktan çıkarma da yeniden vatandaşlığa alınma da yasalarla yapılıyor. Yani bunlar Başbakan’ın keyfine göre düzenlenmiyor. Anter Anter mutlaka Türkiye’de yaşamalı, yıllar önce yapılan bir ayıptan kurtulmalıyız. Ama bunun sanki Başbakan’ın himmetiyle yapılıyor gibi olması Türkiye’nin demokratik hukuk devleti olma özelliğine gölge düşürür. Başbakanlar yasalar yoluyla halledilecek işleri sanki kendi inisiyatifleriyle yapılıyor gibi gösterip bundan demokrasi kahramanlığı çıkaramazlar.",male
375,"Cama hayat verenlerin ocağı Can Ataklı catakli@gazetevatan.com Geçen hafta pazar günü ne yapalım diye düşünürken aklıma Mutlu Tönbekici’nin büyük emek verdiği Butik Oteller Kitabına bakmak geldi. İstanbul’a yakın daha önce hiç gitmediğim bir yer keşfetmek istedim. Riva yolunda Mahmut Şevket Paşa köyünün çok yakınında Kulinada adlı bir yer dikkatimi çekti kitapta. Kalktık gittik. Çok değişik ve hoş bir yer. Özellikle baharda ve yaz aylarında harika bir hafta sonu keyif yeri. Dönerken daha önce hiç görmediğim Riva’ya uğradık, kumsalda buz gibi ayazda yürümek gerçekten çok hoş. Tavsiye ederim. Aynı yollardan geri dönmemek için Riva’dan çıkışta gördüğüm “Ömerli” kavşağından saptım. Yolu biraz uzatarak ama yeni yer keşfederek gitmek amacıyla. Orman içinde hayli yol aldıktan sonra Öğümce Köyü yakınlarında ağaçların arasında pırıl pırıl ışıldayan dev bir camekan görünce şaşırdım ve durdum. Üzerinde “Cam Ocağı Vakfı” yazıyordu. Bir gazetede okumuştum ama ne yerini biliyordum ne de faaliyetlerini. İçeri girdik. Her tarafta inanılmaz güzel cam eşyalar, hepsi birer sanat eseri gibi. Nitekim zaten öyleymiş. Vakfı İdari İşler Müdürü Nurşen Tuğtekin tanıyıp ilgilenince her yeri gezme şansı yakaladık. Cam eserlerin nasıl yapıldığını fırınların başında gördük. Camın fırından ateş topu gibi çıkarılmasını, sanatçının üfleyerek bu cama şekil vermesini biraz hayretle ama tamamen hayranlıkla izledik. Nurşen Tuğtekin bu vakfın cam sanatıyla ilgili en önemli merkez olduğunu belirterek “Burada inanılmaz işler yapıyoruz. Siz daha önceki bir saatte gelseydiniz buradaki hummalı çalışmayı görecektiniz. Dünyanın her yanından cam sanatçıları buraya gelir, eserlerini burada yapar” dedi. Cam Ocağı Vakfı aynı zamanda bir okul. Çok sayıda cam tutkunu burada cama hayat vermeyi öğreniyor. Sergilenen eserlere bayıldım. O kadar güzel cam takılar, süsler, dekoratif eserler var ki anlatamam. İnce bardaklar, kadehler, sürahiler, tabaklar hiçbir yerde göremeyeceğiniz güzellikte. Tabii fiyatlar biraz pahalı. Ama değer. Buna karşı camdan kolyeler, yüzük ve bilezikler herkesin alabileceği fiyatlarda. Bugün hava karlı ve dışarı çıkmaya pek müsait değil. Ama diyorum ki bir hafta sonunuzu mutlaka burada geçirin. Hem cama nasıl hayat verildiğini ders gibi öğrenerek görün, istediğinizi sorun, hem birbirinden güzel camdan sanat eserlerini bir müze gezer gibi görün, hem de hele havalar biraz daha ısınınca vakfın eşsiz yeşil bahçesinde biraz vakit geçirin. ***** İşte bu haftanın fıkraları Pek çok yer kar altında. Dışarı çıkmak zor. Elinizde gazeteniz, ciddi haberleri okudunuz, artık biraz gülümseyin. İşte Yıldırım Tuna’dan gelen fıkralardan bir demet; Eski dostlar Annemin 93. yaş gününde ona sürpriz yaparak onun en sevdiği şarkı olan ‘Eski Dostlar’ı pastasını keserken ağabeyimle beraber bağırarak söyledik, sonra ona sarılıp “Anne, bu şarkıyı seni çok sevdiğimiz için söyledik” dedik. “Mmmm..” dedi annem önüne bakarak “Ben de sizleri çok sevdiğim için dinlemeye tahammül edebildim zaten!” Sokulgan kedi Bir kadın kedisini kısırlaştırmak, doğurduğu 6 minik yavruyu da arzu edenlere dağıtmak üzere hayvan barınağına getirmiş, barınak görevlisi kediyi kucağına almadan “Kediniz sokulgan mıdır?” diye sormuş. “Çookkk..!” demiş kadın dişlerini sıkarak, “Ve de öyle sokulgand ır ki, onun için k ısırlaştırmaya getirdik ya..!” Büyük indirim Kadın sezonluk büyük indirimin başladığı mağazadaki her kıyafeti saatlerce ağır ağır incelemiş, epey mal alıp parasını kasaya öderken saatine bakıp “Ayy, Kocam çok sinirlenecek” demiş. “Aldıklarınızın fiyatını öğrenince eminim size hak verecektir” demiş kasiyer kız. “Normalde evet de” demiş kadın, “2 saat önce aya ğını kırmış, onu hastaneye yetiştirirken indirim afişlerinizi görünce anında buraya saptım.. Anlamadan 3 saat geçmiş, kızacak aslında ama neyse..!” Bombacı köpek Askeri garnizona malzeme getiren TIR nizamiyede durdurulmuş. Dev kamyonun altı ‘aynalarla’ taranmış, şoför mahallinde yapılacak ‘Bomba Kontrolü’ için oraya özel eğitimli bir kurt köpeği çıkarılmış, köpek TIR’ın yatak bölümüne girdiğinde koklamaları hızlanmış, sonunda hırlayarak yatağın içine dalıp battaniyenin altında müthiş debelenmelere başlamış. “Bi.. Bir şey olmaması lazım.” demiş şoför korkudan titreyerek, “Asla bomba, patlayıcı falan olamaz..!” Görevli subay “Sakin olun” demiş “Bunlardan asla bir şey saklamamalıydınız.. Oh olsun.. Öğle yemeğinizi buldu onu yiyor işte..! ” “Sorma kızım” Anne ve babasının küçük bir otomobil kazası geçirdiğini öğrenen karım telefonla hemen annesini aradı, annesi “Sorma kızım” dedi, “Direksiyondayken içim geçmiş uyuyuvermişim.. Senin baban olacak adam hiç uyarmadı yahu.. İnsan hiç mi dikkat etmez?.. Hayret..! ” İnandırıcılık İş başvurusunda personel müdürü adama sormuş “Zayıf ve Güçlü yönleriniz hangileridir ” diye. “Benim zayıf tarafım söylediğim gerçeklere insanları asla inandıramam” demiş adam. “Peki, güçlü yanınız nedir?” diye sormuş bu kez personel müdürü. “Şeyy..” demiş adam, “Ben Örümcek Adam’ım..!” Yaşamın 6 gerçeği testi 1- Çok enteresandır, boynunuzdaki kas yapısı nedeni ile dilinizi dışarı çıkarttığınız anda kesinlikle tavana bakamazsınız.. 2- Bütün saf arkadaşlar birinci maddeyi okuduktan sonra bunu hemen denerler.. 3- Bunun bir “yalan” olduğu gerçeğini kavrarlar.. 4- Şu anda gülümsüyorsun, çünkü bu numarayı sen de yuttun.. 5- Bu yazıyı okumasını kesin bir başkasına tavsiye edeceksin.. 6- Suratında hala komik gülümseme var.. ***** Gani Yıldız’dan ABD’nin Ankara Büyükelçisi Ricciardone, “Birinci sınıf demokrasi hedefleyen bir ülkede entelektüel ve gazetecilerin cezaevinde olmasını anlamıyorum. Bizde ifade özgürlüğü kapsamında insanlar çok aptalca şeyler söyleyebilir” demiş. Bunda anlaşılmayacak bir şey yok; bizde de ileri demokrasi kapsamında aptalca şeyler yapılabilir. *** Soykırım iddialarını çürüten tarihçi milletvekilimiz Yusuf Halaçoğlu iktidara, Fransa’da kabul edilen yasayı iptalin yolunu göstermiş. Türk Tarih Kurumu Başkanı iken kendisine kapıyı gösterenler, şimdi gösterdiği yoldan gider mi hiç?! *** İlköğretim müfredatına seçmeli Arapça dersi konulmuş. Arapça dersi “seçmeli” olduğu sürece sorun yok. Yeter ki, “Öğrenciler bu dersi seçmeli!” denilmesin... *** Üçüncü köprü bütçeden, yani vergilerimizle yapılacakmış. Anlaşıldı; İstanbul’un iki yakasını birleştirmek uğruna vatandaşın iki yakası bir araya gelmeyecek! *** Başbakan Yardımcısı Beşir Atalay, “Demokratik açılım sürecinde hiç vites değiştirmedik” demiş. Doğru, vites hep boştaydı! *** P&G’nin yaptığı araştırmaya göre, Türkler dişlerini haftada 1.4 kez fırçalıyormuş. Toplum olarak ortak bir noktada buluşmayı pek beceremeyiz ama anlaşılan diş sağlığını yok saymada “ağız birliği” etmiş durumdayız!",male
376,"Kalpten oynadı ve galip geldi Fenerbahçe dün bütün olumsuzluklara rağmen kazanmayı başardı. Hakem Aytekin Durmaz, maçın hemen başında Alex'i yanlış bir kararla kırmızı kartla attı. Bence Alex'in atılması son derece yanlıştı. Durmaz... Fenerbahçe dün bütün olumsuzluklara rağmen kazanmayı başardı. Hakem Aytekin Durmaz, maçın hemen başında Alex'i yanlış bir kararla kırmızı kartla attı. Bence Alex'in atılması son derece yanlıştı. Durmaz dün birçok saçma sapan karar verdi, kırmızı karttan sonra darmadağın oldu. Hakemlerin bu sezon psikolojileri bozuldu. Açık söylüyorum: Çok kötüler. Tabii Durmaz hatalı kararı verince, acaba Yusuf hocam akşam ne der diye düşünmeye başladı. Bu dakikadan sonra da saçmaladı. Alex'i attın, bari Emre'yi de at. Ama Karabüklü oyuncu aramaya başları kart göstermek için. *** Fenerbahçe'de A'dan Z'ye herkes inanılmaz mücadele ediyor, savaşıyor. Takımdaki herkes iki kişilik koşuyor. Fenerbahçe'nin oyununa değil ama mücadelesine 5 yıldız verebilirim. Alex'sizliği fazla koşarak kapattılar. Futbolcular yüreklerini ortaya koyuyor, savaşıyor. Bunun yanında çok da soğukkanlılar. Hem korkunç derecede mücadele etmek, hem de bu kadar sakin oynayabilmek gerçekten önemli bir meziyettir. Fenerbahçe'nin öldürücü silahı pasları. Bunu iyi yapıyorlar. Fenerbahçe çok uzun zamandır aradığı bir motivasyon yakaladı. Mücadele ediyor, geriye düşse yenilgiyi kabul etmiyor, her şeyini ortaya koyuyor. 10 kişi kalsalar bile oynamayı biliyorlar. Şu da var: Bienvenu iyi niyetli ama devre arasında mutlaka golcü alınmalı.",male
377,"Köpek gezdirmek Şimdilerde her yerde daha bir köpek havası gözleniyor. Arabalarda, şık caddelerde, edebiyatın bazı köşelerinde. Genç hanımların kucaklarında. Ve sinemada elbette. Oscar ödüllü The Artist ve Hugo'nun bile neredeyse başrollerde yine köpekler var. Yedi Uyurlar'dan beri insanın hep yanında o. Lakin onlarla gezmek, onları gezdirmek şehir kültürünün canlı bir etkinliğine mi dönüştü ne? Önümden pervasızca geçen süslü köpek biraz aşka gelip uzaklaşmaya çalışınca, sahibi, keskin ve kararlı sesiyle bağırıyor; 'hayır!' diyor, 'buraya gel!'. Sanki köpek bu ünlemi beklermiş ve hep duymuşçasına olduğu yerde kalıyor, kuyruğunu sallamaya, itaat içinde sağa sola salınmaya başlıyor. Ekliyor kadın; 'Kaç kez söyledim sana!', 'Yaramazlık yok!' diyor. Güneş gözlüklerinin şaşaasıyla kucağında başka bir köpekle gezintiye çıkmış kadına da; 'Ya, ne yapsın canım, da haklı değil mi?' diye ekliyor. Öteki kadın tepkisiz, hiç ses çıkarmıyor. Bir kabul gülümsemesi var mı dudaklarında, yok mu onu bile göstermiyor. Yalnız ve özenle, deri eldivenli parmaklarıyla köpeğinin başını okşuyor. Kucağındaki uzun kulaklı ve toprak kırmızısı tüylü köpek, gözlerini azarlanan köpeğe dikmiş gibi uzaklarla meşgul. Koklar gibi bir şeyleri. Bu sırada bazısı başıboş, bazısı derme çatma bir kulübeye kilitlenmiş köpekler korosu bisikletiyle hızla geçen genç bayana havlamaya başlıyorlar. Onlardaki bu havlayışta biz de buradayız, hatta asıl biz buradayız duygusu mu var, kim bilir, bilinse bile ne önemi var. Kadınlar konuşmalarını derinleştirmemişken başka köpek sahipleri gelip geçiyor yandan. İrili ufaklı, bakımlı, türlü türlü isimleri olan köpekler. Tek başına kendi hallerine bırakılsalar belli ki bir velvele, bir curcuna bir hırlama, koklayıp hırlama ve dahi havlama kıyameti kopacak ama, ünlemler ve sıkıca tutulan ipler, yüksek ve mutlak bir irade gibi her şeyi yönetiyor. Bir kediler, arada bir köpeklerin sebepsiz saldırılarına maruz kalmıyorlarsa kayıtsızlar bu hale. Çok bilmiş kargaları, anlamsız uçan menfaatçi martıları saymıyorum elbette. Hem niye sayayım? Köpeklerle işleri yok onların. Kedici onlar. Martılar kedi avlarmış. İyi de diyorum kendi kendime, karelerini tam kestiremediğim, tek başına olduklarında kare, iki olduklarında yine kare, dört olduklarında daha kare, dördü kaplayan bir büyük kare diye düşündüğümde bile yine kare varsaydığım taşlara basarken, iyi de diyorum, bu köpek gezdirmek nasıl bir iştir böyle? Gün boyu sahibinin eve dönüp de kendisini gezintiye çıkarmasını bekleyen bir köpeğin halini yaşamaya çalışıyorum. Merdivenlerdeki ayak seslerinden, insan kokusundan, dahası belki alıştığı zamandan mı duyar bir köpek gezinti saatini? Bunu bilemeyeceğiz. O köpeğin hüzünlü kuyruğu tam olarak çarpmayacak insan saatine. Sonra tekrar diyorum, belki hafif mırıldanarak diyorum, Ezra Pound'un bir şiirini anımsar gibi (Cino muydu?) diyorum, şimdi bu kadın mı bu köpeği gezdiriyor yoksa köpek mi bu kadını gezdiriyor? Hatta hayalimi biraz kanırtıyor, köpeklerin insanları dolaştırdığı bir atmosferi bile kuruyorum. İpler köpeklerin elinde, insanlar tasmalı! Neden kuruyorum, nasıl kuruyorum, yine önemi yok. Belki sabahın bu saatinde kimisi serbest bırakılmış olsalar bile bir ses ve emir ipiyle bağlı, kimisi boyunlarından sıkıca tutulmuş bu köpekler olmasa ben de düşünüp sormayacağım. İyi de bir köpek neden ve nasıl gezdirilir sorusu sızsa bile kaçak olarak zihnimden, yine de sormam mı gerekiyor ne? O kadar zor mu bu soru? Bir avcı, bir çiftçi, bir bahçıvan, bir çoban gezdirmezken köpeğini, köpek yanında dolaşırken avcı ve çobanın nasıl oluyor da şimdi köpekler insanları gezdirirmiş gibi oluyorlar? Köpekler bir kez olsun gezmek istemişler midir, isterler mi böyle acaba? Dahası ve dahası, şu sokak köpeklerinin içinden bu tasmalarla gezdirilen köpeklere özenen var mıdır? Ya bu tasmalarla dolaştırılanların içinde saklı bir sokak köpeği hali barınır mı? Şehir etkinliği olmalı diyorum tekrar kendi kendime, köpek gezdirmek bir şehirlilik göstergesi. Arkasından muzip gülüşünü hissediyorum Ahmet Haşim'in. Beyimiz kırlara ve kır etkinliklerine oldum bittim muhalif. Bir Pan hüznü taşısa bile zaman zaman kelimelerinin içinde, kıvrılmasını istemiyor belli ki bir kır köpeğinin hiç dizinde. Bazı tedbirli bayanlar var ki, kumandaya benzeyen aletlerle geziyorlar. Belli ki beklenmedik bir saldırı anında patriyot vazifesi görüyor. Hem bana ne canım şimdi, şu kare taşları saymak, karenin tam olarak ne olduğunu düşünmek varken acaba fısfıs koruyucu da var mıdır çantalarında düşünmek, neye yarar? Yine de onların bu içli ve gönülden halleri ilgimi çekiyor. Bir köpeğin evreniyle bir insanın evreninin olimpiyat halkası gibi iç içe geçmesinde, bir su dalgası gibi bayraklanmasında yine de canlı bir yan var.",male
378,"Maçın gerçeği şuydu: İyi futbol yoktu. İyi futbol olmaması için nedenler de vardı. Bir tarafta kazanmak zorunda olan Fenerbahçe, diğer tarafta kötü geçen sezonun özürünü dilemek isteyen Galatasaray... Dün futbolda güven kelimesinin futbolda ne kadar önemli olduğunu gördük. Bir tarafta skoru korumak için panikleyen, inanılmaz gergin bir takım. Diğer tarafta sakin, olgun oynayan, geriye düştüğü maçta bile panik yapmayan bir Fenerbahçe. Teknik adam olarak da bu şekilde. Bir tarafta panikleyen, takımı bozan Hagi, diğer tarafta ise inanılmaz olgun, ne yaptığını bilen Aykut Kocaman. Kocaman'a sezonun başlarında inanılmaz eleştiriler getirilmişti. O hep sustu çok çalıştı. Sonuçta da istediklerini yapmaya başladı. Fenerbahçe nasıl kazandı dünkü derbiyi, güvenle. Fenerbahçe geriye düştüğü maçlarda panik yapmıyor. Daha önceki karşılaşmalarda olduğu gibi yine sakin oynadı ve sonuçta kazandı. Fenerbahçe çok uzun zamandır sakin oynuyor. Bu artık bir Fenerbahçe kültürü. Kocaman 25 yıllık hoca gibi Dünkü derbide dağ fare doğurdu. Fenerbahçe ikinci bölgede ilk yarıda çok hata yaparken, ikinci yarıda iyi oynadı.Aykut'un imdadına Niang'ın sakatlığı yetişti. Goller de zaten bireysel hatalardan geldi. Hagi ilk yarının sonunda oyuna Pino'yu almalıydı. Aykut Kocaman da Niang'ı çıkarıp Stoch'u sahaya sürmeliydi. Santos dün ilk yarıda rezil, ikinci yarıda ise mükemmel oynadı. Fenerbahçe üretken olmasa da daha organize, daha yürekten oynayan bir takımdı. Sarı-lacivertli takım ikinci yarının ilk yarım saatinde de etkili değildi. Aykut Kocaman bunu bir türlü çözemedi. Ama son anlarda bunu başardı. Oyunu kanatlara yaydı ve Alex'in etkinliği bir anda ortaya çıktı. Hagi ligin devre arasında transfer ettirdiği oyuncularla ""Ben ya kahraman olurum ya da giderim"" diye düşünmüştü. Sonuçta gelinen noktaya baktığımızda işin rengi ortaya çıkıyor, başarısız oldu. Galatasaray elinden geleni yaptı. Demek ki Galatasaray kaliteli bir takım değil. Devre arasında transfer yapmamaları gerekiyordu, bu ekonomik olarak kulübü yıpratacaktır. Hagi'nin artık hayatı boyunca antrenörlük yapma fırsatı kalmadı. Fakat Aykut Kocaman'ın uzun yıllar Fenerbahçe'nin başında kalması gerekir. Kocaman ile Fenerbahçe'ye bir ruh geldi. Kocaman 25 yıllık hoca gibi.",male
379,"Ekmek Bulamıyorlarsa Pasta Yesinler 13 Ağustos 2011 Cumhuriyet Bahtsız kraliçe Marie Antoniette’in söylediği kabul edilen bu sözlerin gerçekten onun tarafından söylendiğine ilişkin herhangi bir kanıt yok. Fakat kim söylemiş olursa olsun, “veciz” bir anlama sahip oldukları kuşkusuz. Fransızcasındaki “brioche” pasta değil yumurtalı çörek anlamına geliyor. Dilimize çevrilirken “pasta”yı uygun görmüşler ki da kraliçe ağzına doğrusu daha çok yakışıyor… Her neyse… Amacım Antoniette’nin üzerinde kalan “vecize”nin irdelenmesi ya da kimin tarafından söylendiğinin araştırılması değil… Türkiye Başbakanı’nın insanlarımıza tutumlu olmayı öğütlerken verdiği bir örnek, bana yaşamı giyotinde sona eren bahtsız Fransız kraliçesinin söylediğine inanılan sözleri anımsattı… Başbakan “vaiz” edasıyla, sesini yumuşatıp tatlılaştırmaya çalışarak, topluma şu babaca tutumluluk öğüdünde bulunuyor: “Mesela, araba almakla almak arasında bir seçim yapmanız gerekiyorsa, araba değil alın…” TV’den kendi ağzından duyduğum cümle belki tam olarak böyle değilse de, söylediğinin esası bu… *** Şimdi biraz, Antoniette’nin kraliçelik yaptığı 18. yüzyıl sonlarından günümüze ulaşan öğütle 21. yy. başlarında Türkiye’de başbakanlık yapmakta olan kişinin öğüdü arasındaki düşünsel kan bağını araştıralım… “Ekmek bulamıyorlarsa pasta yesinler…” sözü ister gerçekten biri tarafından söylenmiş isterse bir düşünme biçimini vurgulamak için zekice uydurulmuş olsun, anlam çok açık… Bu anlam halk yaşamından tam bir habersizlik demektir… Tıpkı Türkiye Başbakanı’nın, başka biri tarafından uydurulmayıp, kendi ağzından işittiğimiz sözleri gibi… Milyonlarca insanın işsiz, milyonlarcasının en düşük ücretlerle geçinmeye çalıştığı, milyonlarcasının oturdukları kira evlerinin kirasını ödemekte zorlandığı ya da ödeyemediği, seçimlerini araba ve arasında değil de temel gıda ürünleri, giyim vb. gibi temel yaşam gereksinimleri arasında yapıp onların da en ucuzlarının peşinde koşan insanların çoğunlukta olduğu bir ülkenin (üstelik saray mensubu değil de halkın içinden gelmiş) başbakanı, yurttaşlarına verdiği tutumluluk öğüdüne örnek olarak araba ve arasındaki bir önceliğin sözünü edebiliyor… Yoksul bir çocukluk ve gençlikten geldiği bilinen bir kişinin, içinden çıktığı halkın yaşamı konusunda (bilgisiz olamayacağına göre) böylesine bir sığlık ve duygusuzluk içeren sözlerinin irkilticiliği yanında, sarayın dışındaki yaşamdan habersiz kraliçenin söylediğine inanılan sözler, bana kalırsa çok daha masum, neredeyse çocuksu kalmaktadır… *** Başbakan’ın sözlerini TV’den işittiğim gecenin ertesindeki sabah, alışveriş yapmak için uğradığım dükkândaki radyodan, haberleri sunan yıvışık bir ses, “baba”nın bir gün önceki öğüdünü topluma duyurmayı sürdürüyordu… Aramızda özel bir diyalog geçmeksizin istediklerimi sessizce tartıp hazırlamakta olan tezgâh gerisindeki genç adam, yüksek sesle dile getirmekten kendimi alamadığım düşüncelerimi işitince “Oğluna gemicik alan kişiden, başka ne söylemesini bekliyordunuz…” dedi. Oğluna gemicik, damadına televizyoncuk, eşine hastanecikler… Başkaca yakınlarını, yakın çevresini de katarsak, sonsuzca uzayacağı kuşkusuz bir liste… Günümüz başbakanı böyle biri… Şimdilik henüz “Ekmek bulamıyorlarsa pasta yesinler” demiyorsa da, bir gün onu da duymak şaşırtıcı olmamalı…",male
381,"Kime ve Neye Oy Vereceğiz? 11 Haziran 2011 Cumhuriyet Yarınki milletvekili seçimlerinde kime ve neye oy vereceğiz? Bunun kısa bir irdelemesini yapmaya çalışalım. Bundan önceki bir iki yazımda da sorduğum bir soruyu yineleyerek başlıyorum: Siz, iktidar partisinin başındaki kişinin “Türk Büyükleri”ni sıralarken, örneğin Namık Kemal’in, sözgelimi Tevfik Fikret’in, mesela Ziya Gökalp’in adını andığına rastladınız mı? Rastlayamazsınız... Çünkü onlar ve benzerleri, Türkiye Cumhuriyeti’nin temelini oluşturan felsefenin ön sırasında yer alan kişilerdir. Bu felsefe Namık Kemal’de özgürlük, antiemperyalizm, monarşi karşıtlığı; Tevfik Fikret’te bir ucu ütopik sosyalizme uzanan bir adalet ve özgürlük düşüncesi; Ziya Gökalp’te ulusal kimliğe sahip çıkış ve cumhuriyetçiliktir. Günümüz Türkiye Başbakanı’nın bu düşünürlerin adlarını “Türk Büyükleri” listesine neden almadığını anlamak içinse, Türkiye’de bütün bir 19. yüzyılı ve sonrasını kapsayan düşünce akımlarını, karşıtlıkları ve çatışmalarıyla gözden geçirmek gerekir... *** Hiçbir ulusun uluslaşma tarihi tek bir çizgide gelişmez. Bu Türkiye için de kuşkusuz böyle olmuştur. Bugün göklere çıkarılan Osmanlı Devleti’nin her alandaki çöküşüne engel olmak için düşünce ve eylem üreten ilk düşünce ve eylem insanları, Batılıların “Jön Türk” dediği genç Osmanlılardır. Günümüz Osmanlıcılarının onlardan nefret etmesi doğaldır. Çünkü Cumhuriyetin temellerini oluşturan felsefenin tohumları ilk kez onlarla atılmıştır. Namık Kemal’in edebiyatta ve toplum bilimin hemen her dalında verdiği ürünler, özellikle toplum bilim alanındaki ürünlerin içerik zenginliği ve öngörü keskinliğiyle şaşırtıcıdır. O bir antiemperyalisttir. Ülke zenginliklerini gözü dönmüşçesine yabancı sermayeye satan kişi ve çevrelerin Namık Kemal’den haz etmemeleri, dahası ondan nefret etmeleri anlaşılır bir şeydir. *** Tevfik Fikret’in ütopik sosyalizmi, insan merkezli dünya anlayışı, bugünün egemenlerinin geri, kokuşmuş, dünya ve insan anlayışlarının tam karşısında yer alır. Fikret, yaşadığı ülkenin ve dönemin toplumsal koşullarının üzerine yükselmiş bir akıl ve vicdandır. Kendi döneminde olduğu gibi bugün de insan olma kimliğini doğaüstü güçlere teslim etmiş, bağnaz, ahretçi, ortaçağcı düşüncelerin düşmanlık odağındadır... *** Ziya Gökalp, çok haksız olarak dar bir “Türkçülüğün” sınırlarına hapsedilmiş, büyük bir düşünce adamıdır. Demokrat, bağımsızlıkçı ve cumhuriyetçidir. Kadın haklarından (Ali Suavi’yle birlikte) söz etmiş ilk düşünürümüzdür. Malta sürgününden dönüşünde, memleketi Diyarbakır’da çıkarmaya başladığı “Küçük Mecmua”da yayımlanan yazılar ve çeviriler bile, ülkemizde toplumsal düşüncenin günlerde ulaşmış olduğu yüksek düzeyin parlak bir göstergesidir... *** Cumhuriyeti oluşturan felsefenin temelinde, her biri kendi döneminin ve kişiliğinin özellikleriyle yer almış üç şair-düşünürden söz ettim… Günümüzde siyasal iktidarı bir biçimde ele geçirmiş olan kadro, onların her birinin düşünce dünyasına da, kişiliklerine de temelden karşıdır. Çünkü henüz açıkça itiraf edemiyor olsalar da temelden karşı oldukları asıl şey, 1923’te ilan edilmiş olan Cumhuriyetin kendisidir. Şimdiden koydukları ve düşüncesi bile sıkıntı veren 2023 hedefi ise rasgele bir 100. yıl olayı değil, bir rövanş hesabının adı, bir karşı cumhuriyet hedefinin tarihidir… *** AKP iktidarı, açıkça söylemekten çekinmeyelim, bütün bir 19. yüzyıl ve Cumhuriyet tarihi boyunca, açık ya da gizli olarak varlığını sürdürmüş her türlü Cumhuriyet karşıtlığının, Volkan yazarı Mustafa Sabri’den Said Nursi’ye, oradan Pensilvanya’ya uzanan bir düşünce ve eylem zincirinin günümüzdeki halkası ve ne yazık ki ulaşmış olduğu aşamadır… 12 Haziran 2011’de oylanacak olan da budur… Ya 1923 Cumhuriyeti ya da 2023 tarihiyle simgelenen 1923 karşıtlığı… Kandırılmış, sindirilmiş, bir biçimde satın alınmış, yoksul ve cahil halk yığınlarına bir diyeceğim olamaz. Kabahat onları eğitimsiz bırakan gelmiş geçmiş Cumhuriyet yönetimlerinin kendisidir. Fakat çok bilgi sahibi, eğitimli kimselerin AKP’ye ve liderine demokratlık vehmederek ya da kişisel çıkarlarının kölesi olarak bu partinin ve liderinin yanında yer almaları, bütün bir Cumhuriyet tarihine ve bütün hatalarıyla eksiklerine rağmen bu Cumhuriyetin sahip olduğu çağdaşlık, özgürlük, bağımsızlık temellerine ihanet etmektir… Yarınki seçimde sandıklara atılacak ya da sözüm ona tarafsız ya da kararsız kalınarak atılmayacak olan oyların anlamı da açık seçik olarak budur…",male
382,"Hakan Şükür telefon kayıtlarını medyaya dağıtanlar için de suç duyurusunda bulunmalıdır! Can Ataklı catakli@gazetevatan.com Futboldan siyasete geçerek AKP saflarından milletvekili seçilen Hakan Şükür önceki gün adliyedeydi. Çünkü avukatıyla birlikte Futbol Federasyonu Başkan Vekili Göksel Gümüşdağ, eski Başkan Mahmut Özgener ve Aziz Yıldırım hakkında suç duyurusunda bulunuyordu. İddiaya göre şike davası sanıklarından Göksel Gümüşdağ, bir telefon konuşmasında Hakan Şükür’e ağır hakaretler etmişti. Özgener ve Yıldırım da aynı tür konuşmalar yapmakla suçlanıyor. Kişilik hakları ve gururunun kendisi için en önemli özellikler olduğunu belirten Hakan Şükür de bunun hesabının sorulmasını istiyor ve adalete güvendiğini açıklıyordu. Hakan Şükür kendi açısından haklı olabilir. Elbette kimsenin kimseye hakaret etme hakkı yoktur, bunu yapan adalet önünde bedelini öder. Ancak Hakan Şükür’ün düşünmesi gereken bir nokta daha var. Şükür bu üç kişinin kendisini hakaret ettiğini nasıl öğreniyor? Dinlenen telefon konuşmalarında söylenen sözlerin polis tarafından tape edilmiş metinlerinden. Sadece bundan da değil, bu metinlerin medyaya dağıtılması ve medyanın bunları çarşaf çarşaf yayınlaması üzerine öğrenmiş. Demek ki Hakan Şükür’ün suç duyurusunda bir eksiklik var. Şükür bu konuşmaları medyaya dağıtan kişiler hakkında da suç duyurusunda bulunmalıydı. Hatta ounla da yetinmeyip, şike davası ile hiçbir ilgisi olmayan bu konuşmaları iddinameye koyan savcılar ve iddianameyi aynen kabul eden hâkimler için de aynı girişimde bulunmalıydı. Hakan Şükür şunu düşünmeli; hangimiz iki kişi arasında geçen konuşmalarda üçüncü şahıslar için kötü sözler söylemeyiz? Herkes elini vidanına koysun. En can arkadaşlarımız için bile bir başkasıyla konuşurken duyduğunda onu rencide edecek sözler ettiğimiz olur. Ama bunlar gerçek ve samimi fikirlerimiz olmadığı gibi, günlük akış içinde laf ola beri gele kabilinden sözlerdir. Yeri gelir kardeşiniz, en yakın arkadaşınız, patronunuz, müdürünüz hatta anne babanız için bile asla yüzüne söylemeyeceğiniz ve asla gerçek fikriniz olmayan sözler söyleyebilirsiniz. Ama biri bu konuşmaları kâğıda döküp muhataplarına gösterirse işin tadı kaçar. Ben de bilirim en yakın arkadaşımın başka biriyle konuşurken benim için yakışıksız sözler söyleyebileceğini, ancak eğer bu konuşma önüme konursa canım sıkılır elbette. Polisin ister yasal ister yasa dışı, yaptığı dinlemelerin tapelerini, davalarla ilgili olsun olmasın medyaya dağıtması kişilik haklarına yapılmış en büyük saygısızlıktır. Ne yazık ki bu uygulamalara çok alıştığımız gibi neredeyse yeni telefon deşifrelerini bekler olduk. Hakan Şükür, yeni bir siyasetçi olarak bunu da düşünmeli ve suç duyurusunu herkes için yapmalıdır. ***** İçimi sızlatan fotoğraf Geçen hafta Balıkesir’deydim. Balıkesir’in en eski gazetelerinden Yeni Haber’in kurucusu Ekrem Balıbek’i anma ve genç köşe yazarı ödül töreninde bulundum. 60 yılını gazeteciliğe adayan, 44 yıl önce kurduğu ile Balıkesir’de bir çığır açan Ekrem Balıbek anısına düzenlenen panelde Önder Balıkçı’nın moderatörlüğünde, Nail Güreli, Turgay Olcayto ve Mustafa Mutlu ile basın ve demokrasiyi konuştuk. Gazeteyi babasından devralan Esen Balıbek’in nazik sahipliğinde çok güzel ve anlamlı bir gün geçirdik. Toplantının yapıldığı Basri Otel’in tam karşısında, 5 yıl okuduğum Atatürk İlkokulu’nu görünce dayanamayıp gittim. Müdür ve Müdür Yardımcısı çok yakınlık gösterdi, eski okulumu gezdim, 1962’deki kayıt kütüğümü çıkardılar, günkü fotoğrafıma baktım. Okulumu gezerken, müdür katındaki eski öğretmenlerin topluca çektirdikleri fotoğraflara takıldı gözüm. Önce doğal olarak kendi dönemimin öğretmenlerine baktım. Hayatımda çok önemli yeri olan öğretmenim, (benden sonra beş yıl da kardeşim Cem’e öğretmenlik yapmıştı) Hüsniye (Arıklarlıoğlu) Çağlayan’ı gördüğümde gözlerim doldu. Hâlâ hayatta mı öğrenemedim, yaşıyorsa hasretle ellerinden öperim. 60’lı 70’li yılların öğretmen fotoğraflarına bakarken açıkçası yüreğim sızladı. O dönemin öğretmenlerinin kıyafetleri, aydınlık yüzleri, kendilerine güvenen dik duruşları, heybetleri Türkiye’nin nereden nereye getirildiğinin de bir tablosuydu sanki. Sözde demokrasi, sözde özgürlükler, sözde hesaplaşmalar adı altında Türkiye’nin getirildiği nokta, fotoğraflarda bir ibret belgesi gibi duruyor. 40 yıl önceki fotoğraflar pek çok okulun duvarlarında asılı. Herkes kendi okuluna gidip bakabilir. Bakın fotoğraflara, ne demek istediğimi daha iyi anlayacaksınız. ***** Şimdilik sakin Fransa çok kötü bir şey yaptı. Buna hiç kuşku yok. Tepki göstermemiz ne çok normal. Bazıları iktidar kesiminden bazıları da milliyetçi duyguları kabaran kesimlerden gelen “çok şiddetli tepki gösterilmesi” talepleri şimdilik hükümet tarafından pek ilgi görmüyor gibi. Başbakan öfkeli ama makul bir açıklama yaptı dünkü AKP Grubu konuşmasında. Gözlediğim kadarıyla hükümet Fransız mallarına boykot, Fransız şirketlerinin çalışmasını engelleme, turistlere kötü muamele gibi aslında bize daha fazla zarar verecek yaptırımlardan uzak durmaya çalışıyor şimdilik. Elbette Fransa’nın canı ticari olarak yakılmalıdır, Fransızlar Türkiye’ye yaptıkları haksızlığı maddi olarak da hissetmelidir, ama bunun yolu kendimize zarar verecek anlık öfke patlamaları halinde olmamalıdır. Türkiye bu badireyi uluslararası hukuk alanında göstereceği akıllıca çabalar ve tamamen bağımsız tarihçilere bırakılmış bir tarihsel belge-kanıt toplama operasyonuyla atlatabilir. Başbakan’ın dün beklendiğinin aksine hemen bir eylem planı açıklamaması bu konuda sağduyunun hâkim olacağının göstergesi olmalıdır. ***** Genelkurmay Başkanlığı, orduevleri ve sosyal tesislerde rütbe ve sınıf ayrımı uygulamasını sona erdirmiş. Mantıklı; çünkü uygulamaya artık cezaevlerinde ihtiyaç var! (Gani Yıldız) ***** Bir alçaklık örneği Şimdilerde telefon dinleme kayıtları, eğer hedef kişi aşağılanmak, karalanmak isteniyorsa anında medyaya dağıtılıyor. Yakın geçmişte daha farklı uygulamalar da vardı. Örneğin tanık olduğum uygulamadan söz edeyim size. 1999- 2004 arasında hatırlarsınız büyük banka operasyonları yapılmıştı. Pek çok bankaya el konulmuş, ismi çok bilinen bazı banka-medya sahipleri “çetecilikten” yargılanmış, bir kısmı hapse de girmişti. Telefon dinlemeleri zaman da yapılıyordu. Ama ne yapıyorlardı biliyor musunuz bu telefon dinleme kayıtlarını, adı geçen önemli kişilere özel servis ediyorlardı. Örneğin bir banka sahibi ekonomiden sorumlu bakan için hakaret sayılabilecek sözler söylemiş telefonda. Sadece sözleri içeren metinler ilgili bakanın önüne konuyordu. Ya da bir patron askerlerle ilgili küfürler etmiş telefonda konuştuğu kişiye. Ertesi gün komutanın önüne konuyordu bu sözler. Alçaklığın böylesi yapılıyordu işte. Kimbilir belki hâlâ yapılıyordur.",male
383,"Güle Güle Server Ağabey... 3 Aralık 2011 Cumhuriyet Belleğim beni yanıltmıyorsa, Türkiye’ye kesin dönüş yaptığında yine bu sütunlarda yazdığım yazının başlığı “Server Ağabey Hoş Geldin”di… 2000 ya da 2001 olmalı. On yıl geçmeden bir veda yazısı yazmak için bilgisayarın başına geçeceğimi bilemezdim. Bilemezdim, çünkü aldığı onca yaraya, sağlığının denli sarsılmasına karşın Server Tanilli’nin yalçın bir dağ gibi yiğit duruşu, başının omuzları üzerinde gururla yükselişi bir milim bozulmamıştı… Geçtiğimiz Kurban Bayramı günlerinden birinde, 8 Kasım Salı günü sevgili kız kardeşinin evinde ziyaretine gittiğimizde, tek sözcükle olsun konuşamıyordu… Ama aynı anlam ve duygu dolu, aynı sarsılmaz bir irade gücüyle ışıldayan, yakışıklı, güzel, gepgenç yüz yerli yerindeydi… Bu, her şeye karşın beklenmedik, apansız bir ölüm oldu… *** Belleğimdeki ilk görüntüleri, tam da alçakça, kalleşçe saldırıya uğrama öncesindeki günlerde, Göztepe’deki baba evimizdedir. Aralarındaki yirmiye yakın yaş farkına karşın, benden ve kardeşim, öğrencisi Namık’tan daha çok babamızla dosttular. İkisi de Doğu kökenli bu iki yurtsever insanı birleştiren, aynı coğrafyada yaşadıkları çocukluk ve gençlik anıları olmalı. Sözünü ettiğim ilk görüntüler ve izlenimler, coşkuyla konuşan, yağız çehreli, orta yaşlarının sonlarında olmasına karşın enerji dolu genç bir adamdır. Sonra hain saldırı ve ardı sıra çorap söküğü gibi gelen olaylar… *** Tedavi için gittiği Londra’dan ve sonra Leningrad’dan gönderdiği şiirler hepimiz için sürpriz olmuştu. “Sanat Emeği” dergisinin Temmuz-Ekim 1978, Şubat 1979, Şubat 1980 tarihli 5, 8, 12 ve 24. sayılarında yayımlanan bu şiirleri bir kitapta topladı mı, anımsamıyorum. Yazıya ara verdim ve “Sanat Emeği” ciltlerini çıkararak şiirleri bir bir, yıllar sonra bir kez daha okudum… Şu anda içimden geçenleri yazıya dökebilmem çok güç… Aşkla, tutkuyla, inançla, cesaretle çarpan bir yürek… Ve her şeye karşın, umutla… Yaşamakta olduğumuz günler bu umudu haklı çıkardı mı? Bu soruya verilebilecek herhangi bir yanıtın bence fazla bir önemi yok… Server Tanilli gibi insanların umutları bugünden yarına kırılacak türden değildir… İnsana bağlanmış olan umuttur bu… İnsanın yaratma gücüne, yaşamın bitmez tükenmez doğurganlığına bağlanmış olan umut… Böyle bir umudun tükenmesi, dünyada yaşamın sona ermiş olduğunu düşünmekle eşanlamlıdır. Böyle bir umut belki bir incinir, puslanır, hüzünlenir, ama tükenmez… Bir bayrak yarışındaymışız gibi, gelecek kuşaklarla sürüp gider… *** Gazetedeki törende söylediğim birkaç cümlede, kişiliğinin iki temel özelliğinin altını çizmek istedim. Biri, bilimi herkesin anlayabileceği bir dille dile getirebilmiş olma becerisidir… Öteki, akılla duyguyu, bilgiyle inancı birleştirebilme ustalığı… Aslında bunlara beceri ve ustalık da denemez. Bunlar Tanilli’yi Tanilli yapan kişilik özellikleriydi. Bilimsel sosyalizm ve yurtseverlik bu kişiliğin temeli ise, insana ve onun geleceğine olan inanç, bu temelin harcı, dokusuydu… Temmuz 1978’de Londra Stoke Mandeville Hastanesi’nde yazdığı “Mutlaka Bir Gün” adlı şiirindeki gibi…. “Günler büyük acılarla geçiyor, ama büyük umutlarla da. Ve diyebilirim ki hayatta, hiçbir zaman, böylesine umutlu olmadım gelecekten, bir kötürüm olmama rağmen. Ve işte şurada, dost ve düşman herkese ilan ederim ki, ayaklarımı bir savaşta kaybettim, yine bir savaşta kazanacağım. Ve mutlaka, ama mutlaka bir gün, karanlığın ve zulmün sığındığı son kaleyi fethe giden kitlelerin içinde olacağım.” *** Paris’te, Yılmaz Güney’i son yolculuğuna uğurlarken, Père Lachaise mezarlığına akan kitlenin içindeydik… Mezarlıkta, Yılmaz toprağa indirilirken, tekerlekli sandalyesinde yaptığı konuşmanın sonunda, bir haykırışa dönüşerek birkaç kez yinelenen “Güle güle Yılmaz, güle güle kardeşim…” seslenişlerini unutamam… Şimdi çok benzer duygularla, “Güle güle Server ağabey” diye sesleniyorum… Güle güle, sevgili, büyük insan… Bilimi, sevgiyi, duyguyu, inancı, direnci, cesareti kişiliğinde birleştirebilmiş ender insan… Güle güle… Işığın, aydınlığın hep bizlerle olacak ve gelecek kuşakları aydınlatmayı sürdürecek… İnanıyorum buna… Aynen senin gibi…",male
384,"Neden Hep Kaybediyoruz? 18 Haziran 2011 Cumhuriyet Köşe yazısının sınırları içinde sorunun yanıtını aramaya girişmeden önce, kaybeden ya da kaybedenlerin ve doğaldır ki karşıtı olarak kazananın ya da kazananların kim(kimler) olduğu konusunda düşüncemi belirtmem gerekiyor. Bana göre son milletvekili seçimlerinde de bir kez daha kaybedenler: 1) Türkiye Cumhuriyeti’nin başta laiklik (laik eğitim) ilkesi olmak üzere, düşünce-inanç-anlatım özgürlüğü, yönetimde güçler ayrılığı ilkesi, yargı bağımsızlığı, ulusal bağımsızlık gibi temel değerleri; 2) Burjuvazinin yatırımcı, üretimci bir kesimi; 3) İşçiler, köylüler, küçük esnaf ve dar gelirli kamu ya da özel sektör çalışanları olmak üzere tüm emekçilerdir... Kazananlar ise: 1) Cumhuriyetin yukarıda sıralanan temel değerlerinin karşısındaki bir dünya görüşünün günümüzdeki temcilcileri; 2) Emperyalizmin güdümündeki yerli ve yabancı finans kapital; 3) Bu düzenden yararlanan irili ufaklı çeşitli çevrelerdir... Bugünün galiplerini yenilikçi, çağdaş; bir kez daha yenilgiye uğrayanları da statükocu vb. olarak görüp, kaybedenleri “eski”, kazananları “yeni” diye adlandırmak ise, bana göre çağdaşlığın değil, aymazlığın, oportünizmin, çıkarcılığın ya da geleceği görmek konusunda tam bir körlüğün sonucudur. Öyleyse özetleyerek bir kez daha soralım: Cumhuriyetin temel değerleri, emekçi halk ve onların yanı sıra da (olduğu kadarıyla) ulusal burjuvazi neden durmaksızın kan kaybediyor? Cumhuriyet karşıtları ve emperyalizmin güdümündeki (üretim yapmaksızın parayla para kazanan) finans kapital ise nasıl oldu da ülke siyasetinin ve ekonomisinin hemen hemen tek egemeni olmayı başardı? *** Yukarıdaki saptamalarda kabaca da olsa anlaşıyorsak, neden hep kaybediyoruz sorusunun yanıtı da bir ölçüde kolaylaşıyor. Bu yanıt zaten bilinmeyen bir şey de değil... Bütün uygar dünyada burjuva oluşum ve devrimlerinin temelinde hümanist-özgürlükçü düşünceler ve bilim alanındaki devrimler vardır. İşçi sınıfının ve ideolojisi olan bilimsel sosyalizmin toplumsal ve düşünsel yaşamda ortaya çıkışı da, bu ulusal burjuva oluşum ve devrimlerinin sonucundadır. Ülkemiz bu ulusal burjuva devrimleri kervanına çok geç ve çok eksikli olarak katıldı. Kurtuluş Savaşı sonrasında devlet eliyle oluşturulmaya çalışılan ulusal burjuva ekonomisi, emperyalizm karşısında yeterli güç sahibi olamadığı gibi, emekçi sınıflar ve sosyalizm ideolojisi de hem İttihat ve Terakki hem Hürriyet ve İtilaf dönemlerinde ve bütün Cumhuriyet tarihi boyunca ezildi, kovuşturuldu, örgütlenmesine izin ve fırsat verilmedi... Bunun tek istisnası 1960 sonrasındaki kısa bir dönemdir... O dönemde elde edilen kazanımlar 12 Mart, 12 Eylül ve sonrasında geri alındıktan sonra, şimdi tümünün kökten kazınıp yok edilme sürecine girmiş bulunmaktayız... *** Bugün çok açık ve net olarak görülen, Cumhuriyet’in kendi mezarını kendi elleriyle kazmış olduğudur. Tayyip Erdoğan’lar dışarıdan ithal edilmedi. Onlar, 1940’larda başlayan, eğitimin imam hatipleştirilmesi süreçlerinin günümüzdeki sonuçlarıdırlar. Bugün bu kişiler ve çevreler, emperyalizmin Ortadoğu’yu yeniden biçimlendirme projesinin Türkiye kanadını oluşturmaktalar. Emperyalizm, üreten, yaratıcı, bağımsız bir Türkiye istemiyor. Emperyalizmin istediği, tasarımladığı ve gerçekleştirmekte olduğu Türkiye; sanayi, tarımsal üretim, bilimsel araştırma alanlarında gelişmiş ülkeler arasındaki yarışın dışında kalmış; bağımsızlık-özgürlük-demokrasi gibi bir derdi olmayan, (tam Huntington’ın tanımladığı ve önerdiği) bir Ortadoğu ülkesidir. Erdoğan hükümetlerinin uygulamaları ve hiçbiri üretime dönük olmayan bütün “çılgın proje”ler, bu “makro” hedefe yöneliktir... *** Neden kaybettiğimiz sorusuna verilecek yanıtlar, doğaldır ki ne yapılması gerektiğinin ipuçlarını da taşıyor. Şimdilik birkaç satırda bu konuda düşündüklerimi de özetlemek istiyorum. CHP’ye, geçmişteki ve şimdiki yöneticilerine yüklenmek, işin kolayına kaçmaktır. Demokrasiyi oy sandığıyla, seçim sistemiyle, siyasal partilerle özdeş görmek de aynı ölçüde sığ ve dar bir demokrasi anlayışıdır. Toplumun, bütün sınıf ve tabakaların, bütün meslek gruplarının tepeden tırnağa örgütlenmesi gerek. Demokrasiyi de sosyalizmi de kuracak olan, şu ya da bu siyasi partiden önce, ona taban oluşturacak toplumsal örgütlenmelerdir. Kaybedenlerin gelecek seçimlerde kazanmalarının yolu, öncelikle bu örgütlenmelerin gerçekleştirilmesinden, var olanların güçlendirilmesinden geçiyor...",male
385,"Her maç öncesi 'Bu hafta çok zor' diyoruz ama hiçbir şey olmuyor. Fenerbahçe ve Trabzonspor'u sadece alkışlayıp saygı duyacağız. İki takım da işini iyi yapıyor. Dün iki takım da 30. dakikalarda maçlarını kazandı. İkinci yarıda Fenerbahçe sadece Bursa maçında puan paybetti. Aykut Kocaman ligin devre arasında şampiyonluktan bahsediyordu. Problemin Samandıra'da olduğunu, kendisinin de bazı hatalar yaptığını dile getirmişti. Biraz tedirgindi. Dünkü konuşmalarına baktığımızda bunun tam tersini görüyoruz. Kendine müthiş bir güven duyuyor. Dün Fenerbahçe 3-0 önde oynuyor ve futbolcular averaj hesabı olmamasına rağmen inanılmaz hırslı bir futbol oynuyor. Bu futbolcular artık şampiyonluğu istiyor demektir. Lig daha bitmedi ve Fenerbahçe son haftalarda şampiyonluğu 2 defa kaybetti. Ama bu kez farklı. 'Kesin olarak bu iş bitti' diyemeyiz ama geçmişten ders alındığı ortada. 'Alex'in heykeli dikilmeli' dediğimde beni eleştirenler oldu. Şimdi 'Alex'in heykeli altın kaplanmalı' diyorum. Alex'in Fenerbahçe'ye katkıları müthiş. Sezon başında Aykut Kocaman'ın yapmak istediklerini şimdi görebiliyoruz. Aykut hoca, Alex'i yedek bırakmış, müthiş bir eleştiri almıştı. Alex'in şimdiki haline baktığımızda Aykut Kocaman'ın haklı olduğunu görüyoruz. Alex sezon başındaki Alex değil. Artık çok koşuyor, sorumluluk alıyor, takımı çok iyi organize ediyor. Alex şu anda dünyadaki en formda oyunculardan biri. İnanılmaz bir sezon geçiriyor. Sezon başında ne Aykut Kocaman ne de Şenol Güneş son haftaya girilirken 79'ar puan alacaklarını tahmin etmemişlerdir. İki takımın da aldığı puanlar abartılı. İki takımın bu kadar puan kazanmasının nedeni ligde kopmaların erken yaşanmasıdır. Diğer takımların konsantrasyonu bozuldu çünkü hedefleri yoktu, Fenerbahçe ve Trabzonspor'un ise motivasyonu arttı. *** Fenerbahçe'nin dün kazandığı 3 penaltının tartışacak bir tarafı yok. 3'ü de net penaltı. Belki 2. penaltıdaki kırmızı kart kart sarı olabilirdi. Fenerbahçe gelecek hafta Sivas'ı yenerse 3 puanlı sistemde ikinci devrede 49 puan toplayarak rekor kıracak. F.Bahçe'nin Sivas karşısında avantajları var. Tam kadro olması, şahane bir zemin olması, tecrübeli olması ve geçmişten ders alınmış olması. Karabük biraz daha derli toplu bir takım. Trabzonspor'un da Fenerbahçe'nin de işi kolay değil. Artık Fenerbahçe'nin şampiyonluk şansı yüzde 70.",male
386,"Emek ne olacak? Sahi, Emek ne olacak? Bunca gürültüden, kamuoyunun ve medyanın bunca sahip çıkmasından sonra, hiçbir şey olmamış gibi yıkım ve rant projesi aynen uygulanacak mı? Sorumluların, yatırımcıların bunca sözü hiç edilmemiş sayıp yola devam etmeleri mümkün mü? Kamuoyunun ortak biçimde oluşan yargıları, demokratik bir sistemde dikkate alınmak zorunda değil mi? Tekrar ediyorum: sanatsal bir konuda, bir kültürel koruma projesi üzerinde hemen ilk kez böylesine bir ittifak sağlandı. O yazıları kesip arşivliyorum: Yıkılsa da, yıkılmasa da yazacağım Emek kitabı için... O zaman, hem bu salonunun şahane tarihini yeniden hatırlayacak hem de kimlerin bu konuda kalem oynattıklarını ve Emek'e sahip çıktıklarını okuyup olasılıkla şaşıracaksınız, tüm basını takip etmediğinize göre... Ama eğer Emek ayakta kalırsa, bir bilgilenme ve hatırlama kitabı olacak. Eğer yıkılırsa, bir büyük matem çığlığı ve bir suçlama manifestosu. Artık hangisi olacak, buna sizler, siz yetkililer karar vereceksiniz. Tüm İstanbul âşıkları ve tüm kültür tarihimiz size bakıyor. BAKAN VE NASRETTİN HOCA Emek konusunda beni en çok şaşırtan, Kültür Bakanımız Ertuğrul Günay'ın tutumu oldu. O Günay ki, yaptığı birçok şeyi beğenip övmüşümdür, Efes Celsius Kitaplığı'nın onarımından Herkül başının Antaya'daki müzede yerine konmasına birçok eylemine gidip bizzat katılmış ve izlenimlerimi yazmışımdır. Ayrıca kendisini biraz uzaktan da olsa kafa dengim, giderek dostum sayarım. Ama Emek ve AKM konularında, yani kültür başkenti İstanbul'un yok olan veya kapalı duran salonları konusunda, en hafif deyimiyle yeterince gayret göstermiyor. O konular gündemin tepesini işgal ederken, gidip derin Anadolu'da beyanatlar veriyor: Kaçırılan kimi antik eserlerin geri getirilmesi, Nemrud dağının elden geçmesi, filan veya falan vilayetteki eski konağın onarılması gibi. Bunların önemli olmadığını söylemiyorum. Türkiye öylesine büyük ve sorunları yığılmış bir ülke ki... Ve elbette İstanbul'dan ibaret de değil. Yine de, bakanın yaptığı biraz Nasrettin Hoca'yı anımsatmıyor mu? Hani hoca, karanlık mahzende kaybettiği bir şeyi dışarda ararmış da, niçin diye soranlara 'orası çok karanlık' demiş. Sayın bakan da zor işleri ikinci plana itip, elbette önemli, ama gerçekleştirilmesi konusunda bir engel olmayan işlerere el atıyor. Öyle değil mi? Günay'ın bu çağdaş Nasrettin Hoca siyasetinden vazgeçip, belalı konularda da elini taşın altına koyması gerekiyor. Benden iyi niyetle söylemesi...",male
387,"30 yıl önce Suriye’de Kenan Evren de aynısını yapmıştı Can Ataklı catakli@gazetevatan.com Suriye hiç demokrasi ile yönetilmedi. Önce Hafız Esad, tam bir diktatöre yakışır biçimde yönetti Suriye’yi, şimdi de oğlu Beşar Esad aynı yolu izliyor. Suriye’deki rejimin sonu yok elbette. Yıkılması çok uzun sürmez. Ancak Suriye konusunda Türkiye’nin bugün aldığı tavrın benzeri hatta aynısı 30 yıl önce de yaşanmıştı. Beşar Esad üstelik Mevlit Kandili gecesi Humus’a büyük bir saldırı düzenledi. 300’ün üzerinde insan öldüğü ileri sürülüyor. 30 yıl önce de Hama’da büyük bir ayaklanma başlamıştı. Yine aylardan şubattı. Suriye’de ayaklananlara Suudi Arabisan’dan silah ve para yağıyordu. Bu silahlar ve para tıpkı bugünkü gibi yine Türkiye üzerinden geçiriliyordu Suriye’ye. Ancak Suudi Arabistan’ın parası da gönderdiği silahlar da Suriye’de Baas Partisi’ne karşı ayaklananların başarıya ulaşmasına yetmedi. Bugün 30 yıl önce olanların aynısını yaşıyoruz. Suriye’deki ayaklanan kesime yine bazı Arap ülkelerinden para ve silah gönderildiği ileri sürülüyor. İlginç olan, bu iş için yine Türkiye’nin merkez seçilmesi. Suriye muhalefeti hem askeri hem de sivil kadrolarıyla Türkiye’de konuşlanmış durumda. İddialara göre Suriyeli muhalif subaylar bizzat Türk Silahlı Kuvvetleri’nin denetim ve gözetiminde Antakya’dan Suriye’ye gönderiliyor. Tekrar geri gelen muhaliflerin Türk Silahlı Kuvvetleri’ne ait araçlarla taşındığı da ileri sürülüyor. Peki Türkiye’nin Suriye’ye bu ilgisi neden? Çünkü başta Amerika olmak üzere Batı’nın önde gelen devletleri Suriye’de rejimin yıkılmasını istiyor. Suriye Hafız Esad döneminde Sovyet sistemini arkasına almıştı. Bu nedenle NATO için bir tehditti. Aynı Suriye bu kez oğul Esad yönetiminde, ama bu kez komünist olmayan Rusya’nın himayesinde. İran’la ilgili imha projeleri planlayan Amerika ve Batı için İran’dan önceki son kale Suriye’nin mutlaka düşürülmesi gerekiyor. Bu amaçla son aylarda müthiş bir medya propagandası ile Suriye aleyhine uluslararası bir kamuoyu oluşturuluyor. Perde arkasında ise Suriye’ye ani bir askeri müdahale planları var. “Katliamı önleme” veya “İç savaş tehdidini ortadan kaldırma” ve en sonunda “Suriye’ye demokrasi getirme” gibi parlak görüşlerle Türkiye olayın içine itilmeye çalışılıyor. Türkiye bundan mutlaka uzak durmalı. Erdoğan’ın, bugün yargılattığı Kenan Evren’in 30 yıl önce yaptığını yapmaması Türkiye’nin güvenliği ve esenliği için gereklidir. ***** Evren’in Suriye politikası PKK’yı palazlandırmıştı Türkiye ile Suriye hiç dost olmadı. Biz Suriye’ye eyaletimiz gibi baktık. Suriye de Osmanlı döneminde esaret altında yaşadığına inandığı için bize hiç güvenmedi. Hafız Esad’ın 1970’lerden itibaren Sovyetler’e yanaşması ve İsrail ile savaşa tutuşması da zaten Amerika ve Batı için affedilmeyecek unsurlardı. Bir NATO üyesi olan Türkiye ve Türk Silahlı Kuvvetleri de Suriye’ye karşı hep dikkatli oldu. En uzun kara sınırımızın ayırdığı Suriye ile yüzlerce kilometre kesintisiz çekilen dikenli tel hattı ve tamamı mayınlı olan bölge zaten bunun en tipik göstergesi. Bundan 30 yıl önce Suriye tıpkı bugünkü gibi “dış güçler” tarafından karıştırıldığında dönem Türkiye’nin tek hâkimi Kenan Evren ve diğer komutanlar, tereddütsüz Suriye’nin karşısında yer almışlardı. Bugün bir terör örgütü olarak da bilinen Suriye’deki Müslüman Kardeşler Örgütü tarihlerde Türkiye tarafından desteklenmiş, eğitilmiş ve Türkiye topraklarındaki kamplarda kalmaları sağlanmıştı. İç karışıklığı atlatan Suriye Devlet Başkanı Hafız Esad buna misilleme olarak PKK’ya kucak açmış ve Türkiye’de Müslüman Kardeşler’e sağlanan olanakların aynısını PKK’ya sağlamıştı. PKK ve lideri Abdulah Öcalan bu sayede Suriye’de hatta Başkent Şam’da uzun süre kalabilmişti. PKK militanları da şimdiki gibi Kuzey Irak topraklarında değil Suriye’deki kamplarda kalıyor, eğitim görüyor ve sınırı geçerek Türkiye’de eylem yapıyordu. ***** Uludere’nin hesabını soramadan Humus’u konuşamayız Suriye’de olup bitenlere çok öfkeleniyoruz. Cumhurbaşkanı, Başbakan, Dışişeri Bakanı hemen her gün Suriye ile ilgili açıklamalar yapıyor. Bir yıl önceyse aynı isimler Türkiye Suriye kardeşliğini anlatıyor, bir Erdoğan Suriye’ye gidiyor, bir Esad Türkiye’ye geliyordu, ama maya tutmadı. Suriye Amerikan çıkarlarını bozmaya devam etti. Haliyle biz de dostluğu bozduk. Suriye’de yaşananları kendi iç işimiz gibi görüyoruz. Amerika ve Batı Suriye’ye Türkiye’nin müdahale etmesini istiyor. Bu haberler yalanlanıyor ama, ateş olmayan yerden duman çıkmaz. Demek ki bazı talepleri var. İktidar ise sanki bir şey bekliyor gibi. Suriye’deki olayları medyanın yansıtış biçimi de çok ilginç. Esad halkını bombalıyor, katliam yapılıyor, vahşet gibi başlıklar atılıyor. İktidar yetkilileri de bu tanımlamaları çok kullanıyor. Ama Türkiye’den çıkıp bir de dışarıdan bakarsak, Uludere’yi nereye koyacağız? Ya da Genelkurmay Başkanı’nın kasım ayında açıkladığı üzere “270 teröristin bombalamalarla etkisiz hale getirilmesini” nasıl anlatacağız. Çünkü sonuçta biz de “terörle mücadele” diyoruz, Esad da öyle. Yani bize göre Türkiye’de ayaklanmaya kalkan bu nedenle de askeri birliklere saldıran, polisi vuran, sağa sola bomba koyanlar terörist, ama aynısını Suriye’de yapanlar özgürlük savaşçısı, demokrasiye susamış kitleler. O zaman olmuyor işte. ***** Medya neden bu kadar düşman? Dikkat ediyor musunuz, bizim medyamız Suriye konusunda çok şahin. Tıpkı Amerikan medyası gibiyiz. Ya da Suriye’den rahatsızlık duyan Arap ülkeleri gibi. Haberler korkunç. Her gün yeni bir katliam haberi. Ölenler, işkence görenler, parçalananlar, bombalananlar. İçimiz kalkıyor. Ama bir şey çok garip. Dünyanın her yanından, hatta Kuzey Kore’den bile görüntü alabilen medya sıra Suriye’ye gelince başarısız. Elbette tank görüntüleri, dövülenler, sürüklenenler ile ilgili bazı fotoğraf ve videolar var ama, bunlar gerçekten Esad’ın adamları mı yoksa karşı taraf mı pek belli olmuyor. Örneğin Bin Ladin’in mağarada çektirdiği video görüntülerine bile ulaşan El Cezire televizyonu çatışmalardan görüntü veremiyor doğru dürüst. Oysa muhabirleri çok güzel anlatıyorlar. “Dakikada 6 havan topu düştü” diyorlar. Görüntü yok, ses kaydı da yok. Peki bunları gönderemeyenler yazılı haberleri hangi yolla gönderiyor acaba? 32 yıl önce 12 Eylül darbesi olduğunda Türk ve yabancı gazeteciler onlarca rulo görüntüyü Türkiye’den kalkan ilk uçaklara gizlice sokmayı başarmışlardı. Teknoloji şimdi çok ileri ama Suriye’den her nasılsa doğru dürüst bir görüntü kaçırılamıyor. Garip değil mi bu?",male
388,"Trabzonspor'a helal olsun. Sivas'ta, Manisa'da, Kayseri'de geriye düştüler ama maçları bırakmadılar. Dün de aynısını yaptılar. Bu, 3 puan almaktan daha önemli. Müthiş bir güven getiriyor oyunculara. Trabzon belki 11-10 kaybedebilirdi. Ama şampiyonluğa oynadığını gösterdi. Şampiyonluk adayı gibi oynadı. Şenol Güneş doğru hamlelerle maçı çevirmeyi başardı. Trabzonsporlu Selçuk dün müthiş oynadı. Trabzonspor'u kutlamak gerekiyor. Trabzonspor'un kaybedeceği puanlar Fenerbahçe ve Bursaspor'u çok ilgilendiriyor. Bir hafta önce Antalyaspor'u yenmiş ayrıca müthiş bir taraftar desteği olan bir rakiple oynuyorsunuz ve geriye düşmenize rağmen kazanıyorsunuz. Bu inanılmaz bir şey. Büyük bir başarı. ""Artık ben şampiyonlukta varım"" diyor. Trabzonspor dün çok disiplinli, istediğini bilen bir takım görüntüsündeydi. Ama bundan da önemlisi bu zaferin asıl nedeni arması. Kaç yıldır şampiyon olamıyorlar, müthiş bir tarihleri var. Trabzonspor her zaman Trabzonspor'dur. Trabzonspor bir kontrataktan, bir duran toptan maçı kazanabiliyor. İşte büyük takım olmak budur. Ben Burak'ı dün ayrı bir yere koyuyorum. Bir futbolcu bu kadar mı etkili olur? Dün Burak'ın pozisyonu bana göre net penaltı ve kırmızı kart. Ama verilmedi. Tabii burada Burak önceki haftalardaki pozisyonların cezasını çekiyor. Hakemler artık Burak'a inanmıyor. Hakem dün çok ciddi hatalar yaptı. Burada ya penaltı ve kırmızı kart gösterecekti. Ya da Burak'a sarı kart gösterecekti. İkisini de yapmadı. Dünkü maçta pozisyonlardan çok hakem konuşacak. Maçın başından sonuna kadar verdiği kararlarda hata yaptı. Adamına göre maç yönetti. Kötü bir 90 dakika çıkardı. Şenol Güneş'i tribüne göndermesi de bana çok abartı geldi. Beşiktaş Teknik Direktör Bernd Schuster ikinci yarıda Mert Nobre'yi oyuna sokarak kazanmaya gitti. Ama bir şanssızlığı vardı. Siyah-beyazlıların iki beki sezonun en kötü oyununu oynadılar. Sivok anlamsız bir kart gördü. O pozisyonda adam paylaşımını yanlış yaptılar. Burak'ı İbrahim Toraman'ın alması gerekiyordu. Burada organizasyon bozukluğu göze çarptı, oyuncuların birbirlerini yönlendirmeleri gerekiyor. Beşiktaş'ın karşılığını alamadığı çok maç oldu bu sene. Ama şöyle bir bakıyoruz, kadar yıldız adam transfer etmiş, kadar para harcamış Beşiktaş ile çok tepki alan, karmakarışık durumda olan Galatasaray arasında 2 puan var. İkisi de Avrupa'da yok...",male
389,"Padişahta bile böyle bir yetki yoktu Can Ataklı catakli@gazetevatan.com Başbakan’ın çok güvendiği MİT Müsteşarı’nı korumak ve kollamak için “kişiye özel tek kişilik bir kanun çıkarmaya“ kalkması çok yanlış ve şaşırtıcıdır. Konu en başta Anayasa’ya aykırı. Çünkü anayasamız devam etmekte olan bir dava ile ilgili olarak yasal düzenleme yapılmasını veya davanın seyrini etkileyecek bir yasa çıkarılmasını yasaklıyor. Sanıyorum bu madde iktidara göre de demokratik olmalı ki, 12 Eylül referandumundaki “daha demokratik anayasa” paketinde bu madde yer almamıştı. İkincisi kişiye özel kanun çıkarılması, bazı devlet görevlilerini korumak için zaman zaman yapılan bir uygulama olsa da, yine devam etmekte olan bir soruşturma aşamasında bu tür bir yasal düzenleme yapmak, en azından hukuk ahlakı açısından yanlış. Ancak benim asıl dikkatimi çeken ve tehlikeli bulduğum nokta farklı. Bu tek maddelik yasa, zamanında padişahlara, krallara bile tanınmayan çok geniş bir yetki sağlıyor Başbakan Erdoğan’a. Üstelik bu “ulusal güvenlik” bahanesiyle suç işlemeyi teşvik eder nitelikte görünüyor. Bugün Meclis’e gelecek olan “tek maddelik” yasa, eğer komisyonda bir değişikliğe uğramazsa aynen şöyle: “MİT mensuplarının veya Başbakan tarafından özel bir görevi ifa etmek üzere görevlendirilenlerin, görevlerini yerine getirirken, görevin niteliğinden doğan veya görevin ifası sırasında işledikleri iddia olunan suçlardan dolayı ya da 5271 sayılı Ceza Muhakemesi Kanunun 250. Maddesinin 1. Fıkrasına göre kurulan Ağır Ceza Mahkemeleri’nin görev alanına giren suçları işledikleri iddiasıyla, hakkında soruşturma yapılması Başbakan’ın iznine bağlıdır.’’ Bu yasadaki “kilit” kelime, hemen başta geçen “veya” kelimesidir. Yani sanıldığı gibi MİT’te çalışanlara bir tür dokunulmazlık getirilmiyor. Başbakan tarafından özel olarak görev verilen herkes kapsam içinde tutuluyor. Hürriyet Gazetesi’nin dünkü manşetinde Adalet Bakanı’nın ağzından “Bu madde askerleri de kapsayacak” biçiminde sunuluyordu. Bu belli ki Adalet Bakanı’nın psikolojik etki yaratma çabası. Çünkü kamuoyu Genelkurmay Başkanı “terörist” olmakla suçlanarak hapiste tutulurken, MİT Müsteşarı’nın dokunulmazlık zırhı ile donatılmasına vicdanen pek razı değil. “Askerler de kapsamda” diyerek bu vicdani rahatsızlık giderilmek isteniyor. Vahim olan yasada ne olduğu tanımlanmayan “Başbakan’ın özel görev verdiği kişiler” kavramıdır. Bu kişi/kişiler MİT görevlisi olabilir, asker olabilir, bürokrat olabilir, yeri gelir sivil bir kişi, iş adamı, sanatçı, gazeteci olabilir. Bu kişilerin söz konusu özel görev nedeniyle suç işlemeleri halinde de yargılama için Başbakan izni gerekiyor. Başbakan izin vermezse ne olacaktır? Ayrıca yasalar, kişilerin ahlak, namus ve vicdanlarına güvenilerek yapılmaz, hukukun ruhuna aykırıdır bu. Bugünkü Başbakan vereceği özel görevlerde hiçbir art niyet taşımayabilir, ama yarın öbür gün iş başına gelecek bir Başbakan’ın da aynı olacağını kim garanti edebilir? Günün birinde bir Başbakan bu maddeden yararlanarak bir suç çetesi kurarsa ne yapacağız? Tek maddelik yasa her haliyle bir garabettir. ***** Emniyet denilen kim? İktidar yandaşları en azından benim 4 yıldır yazdıklarımı ve söylediklerimi tekrar ederek “Özel yetkili savcıların gücünü, gizli olması gereken soruşturma bilgilerinin sızdırılmasını, telefon ve ortam dinleme deşifrelerinin medyada yayınlanmasını” eleştiriyorlar. Şu sıralar medya ortamında çok renkli “şahane yorumlara” maruz kalıyoruz. Neymiş, MİT hükümetle koordine biçimde Güneydoğu sorununun müzakereler yoluyla, barış içinde sonuçlandırılması için çaba harcıyormuş, ama Emniyet buna karşıymış. Saçmalığa bakar mısınız? Kimdir bu Emniyet? Neyi temsil eder? Devlet içindeki yaptırım gücü nedir? Hani “asker” deseler bir mantığı var. Kuruluşu farklı, yapısı farklı, darbelerden gelen bir gelenekle “vesayetçi” bir anlayışa sahip diyebilirsiniz. Ama Emniyet öyle değil ki. O halde nasıl oluyor da hükümet çok önemli bir politikayı uygulamaya çalışırken, emniyet çelme takmaya kalksın. Aslında bu arkadaşların anlatmak istediği başka da, cesaretleri olmadığı için söyleyemiyorlar galiba. ***** İsrail etkisi MİT şoku yaşayan iktidar ve yandaşları Hakan Fidan’ı desteklemek için “MİT’te yeni anlayış başlattı, Türkiye istihbaratta da süper güç oluyordu” yorumları yapıyorlar. Sonuçta söyledikleri şu; “MİT’in artık dış istihbarata da yönelmesi, bölgedeki diğer istihbarat örgütlerini korkuttu. İsrail zaten Fidan’ı İran’ın adamı olarak görüyor. Operasyonda parmağı olabilir.” Ama kimse şaşırmasın, Türkiye’deki istihbaratın bir numaralı isminden İsrail rahatsız olabilir. Aynı şekilde Mossad’ın başındaki kişiden de Türkiye rahatsız olabilir. Nedeni basit; Türkiye NATO dolayısıyla batı ittifakının içinde. İstihbarat örgütleri de çoğu alanda ya ortak çalışır ya da sürekli bilgi alışverişinde bulunur. Ayrıca pek çok sır da ortak havuzda herkesin bilgisi içindedir. Eğer İsrail, dolayısıyla Amerika ve diğer müttefikler, MİT Müsteşarı’nın bazı radikal dinci örgütlerle ve İran’la bağlantısı olduğuna inanıyorsa rahatsızlık duymalarından normal bir şey olamaz. Sorulması gereken şudur; Bugüne kadar MİT’in başında bulunan kişilerden rahatsız olmayan batı ittifakı ülkelerinde şimdi neden böyle bir kuşku var?” ***** MİT’çiler kendilerine verilen görevi yapıyor; ifadeye çağrılıyor. Savcı MİT’çileri ifadeye çağrıyor; soruşturmadan alınıyor. Türkiye garip ülke; insanlar işlerini yapmadığı zaman değil, yaptığı zaman kaos yaşanıyor! (Gani Yıldız) ***** İkinci “Sarıkaya” vakası Tesadüfe bakın ki Van’da, dönemin Kara Kuvvetleri Komutanı Yaşar Büyükanıt’ı ifadeye çağıran ve bu nedenle başını derde sokan savcının da soyadı Sarıkaya idi. Ferhat Sarıkaya Şemdinli’de bir kitabevinin bombalanması olayının “derin devlet” işi olduğundan yola çıkarak Kara Kuvvetleri Komutanı’nı da ifadeye çağırmıştı. O günün yasalarına göre kuvvet komutanları sivil savcı tarafından ifadeye çağrılamıyordu. Tıpkı bugün olduğu gibi tarihte de hükümet devreye girmişti. Adalet Bakanı Cemil Çiçek’in talimatıyla, HSYK Savcı Sarıkaya’yı anında görevden almıştı. Sarıkaya daha sonra meslekten de atılmıştı. Sonra aradan biraz zaman geçti, askere yönelik operasyonlar başladı, AKP bir seçim zaferi daha kazandı ve Ferhat Sarıkaya’ya iade-i itibarda bulunuldu. MİT Müsteşarı’nı ifadeye çağıran savcı Sadrettin Sarıkaya. O da Ferhat Sarıkaya gibi iktidarın hışmını çekti ve görevden alındı. Umarım meslekten de atılmaz. Gerçi atılsa da fark etmez, burası Türkiye. Bir süre sonra hava değişir, bu kez Sadrettin Sarıkaya’ya iade-i itibar sağlanır.",male
390,"Öksürük, çadır yangını ve Akad! Her şey birden oluyor. Bir arada oluyor. Her olan şey başka bir olan şeyi gösteriyor. Duyuruyor. Ne bir kelime fazla ne bir söz eksik. An önce oluyor sonra da içindeki sonsuz genişlik. Bir komşum var. Hiç görmedim. Görecek miyim? Bir komşum var. Duvarda ses. Sesi duvardan geliyor. Daha doğrusu sesini hiç duymadım. Bir öksürük o. Bitmeyen bir öksürük. Evde kaldığım saatlerde, önce sakin, sanki sessizce başlıyor öksürmeye. Taş toplar gibi, mini mini taşları, ufak taşları toplar gibi başlıyor öksürmeye. Masum bir öksürük sanmıştım ilkin. Benim öksürüğüm, senin, herkesin öksürüğü gibi bir öksürük. Boğaza bir şey kaçınca, hafiften üşütünce, ya da öylesine bir öksürük işte. Lakin değilmiş. Öksürdükçe anladım. Başka bitmeyen ve öksürdükçe büyüyen ve bitmeyen bir öksürükmüş o. İlkin biraz kızdım. Bu da ne böyle. Hiç insan durmadan öksürür mü? Yaşamak, nefes almak yerine öksürmeye dönüşür mü? Bu ses, duvarı tırmalayan, çekiçleyen, oradan beynime hücum eden bu ses! Bu öksürük. Ne hakkı var demiş olmalıyım. Kimin ne hakkı var, durmaksızın öksürmeye. Sonra birden, birden sonra, boynumda bir ağrı. Deneyince, üst üste öksürmek nasıl şey oluyor diye. Anladım, kim öksürmek işkencesine gönülden boyun eğer ki? Kim tatlı ve rahatça nefes alıp vermek varken bu ateş çarkına taş taşır ki! Utanmış olmalıyım kendimden. Şimdi, yine şu an, öksürük sürüyor. Kim? Kadın olduğu muhakkak. Elinde mendil var mı? Öksürdüğünün, durmadan öksürdüğünün farkında mı? Unutmasaydı, durmadan öksürdüğünü unutmasaydı, yaşamaya katlanabilir miydi? Şimdi, yanda, duvarda yine o. Öksürük. Bir büyük ağacın durmadan dökülen yaprakları gibi öksürük. Sonra birden, öksürüğün arasına karışan, iki çocuğun bin yıl derinden bakan gözleri. Bizde, yaşarken ne değeri var insanın? Üç beş mantık dışı feveran, yanıp yıkılmak da biraz olsun rahatlamak, suçluluk duygusunu bastırmak gibi de gelir bana. Önce deprem. Depremden korunamayan binlerce insan. Depremin kuyruğuna bağlanmış kara kedi. Aç kedi. Yaşamakla değil de, kederin cilasıyla parlatılıyor sanki nicedir gök yüzü. Çocuklar. Sadece depreme değil, kara kışa, yalnızlığa, kopkoyu saçmalıklara, çadırlara ve ateşe de salınıyorlar. Deprem çadırı diye bir ucube(!) var bu ülkede. Deprem örtüsü diyorum ben ona. Suçu gizlemek, istenmeyeni saklamak için kurulmuş örtü. O iki çocuk, şu tıpkı yüzünü hiç görmediğim, öksürüğüne ortak olduğum kadın gibi çömeliyorlar penceremin karşısındaki duvarın üstüne. Duvarın dibinde bir çöp tenekesi var. Kocaman bir kutu. Geçen sabah bir genç kadın çizmelerini bıraktı oraya. Herkes bir şeylerini bırakıyor. Bir tür cami avlusu gibi sanki. Güvenlik, emanet çemberi! Paket, yiyecek içecek, eski elbise, kap kacak bırakanlar da var. Bazen mobilya. Bazen halı, kilim ve battaniye bile. Mutlaka yokluyor birileri. Belediyeden önce, çöpçülerden önce. Merak ediyorum tabii ki. Ya kadının öksürüğü. Acaba, kadın bazen acaba, şöyle bir savurarak başını, çöpe doğru atmış mıdır öksürüğünü? Ya çocukların bir daha hiç geri gelmeyecek gözleri? O yüzden mi, hiç değeri olmadığından mı buradalar şimdi. Şimdi gel de düşünme. Zaman zaman hayal etme. Bir gün evdeki bulaşık makinesini koysam köşeye, hemen alırlar değil mi? Sonra halılardan birini, sonra ütüyü, elektrik süpürgesini. Belki televizyonu, paltomu ve şemsiyelerimi! Peki peki ya beni, bir büyük çarşafa sarsam da, bıraksam, beni de beni de alırlar değil mi? Gel gör ki, işte, her şey birden oluyor. Birlikte oluyor, birdenbire oluyor. Zıt sanıyorsun ama, aslında iç içe oluyor. İstesen de oluyor. Hiç istemesen bile oluyor. Van'da, deprem çadırında çıkan yangında yanıp kül olan iki minik çocuğa bir cevap olsun diye, Lütfi Akad'ın ömür saati duruveriyor. Nicedir durmuş sayılan saatin aslında bir daha hiç kurulmayacağını ilandır bu. Kabul ediştir. Meraklıları dönüp okusun 'Işıkla Karanlık Arasında'yı. Bir kere daha okusun, Gelin, Düğün ve Diyet'i izlesin. Bu ülkenin sinemasının, hangi dönemeci yanlış seçerek, hangi zihinsel saçmalıklara yol aldığını bir kere daha görsün. Olsaydı, çizgide yürüseydi sinema, kaç Bergman'ı olurdu bu ülkenin? Kaç Bergman kaç kof kahramana bedeldir bilirdi! Diyet'i daha ötede okurdu. Nedir diyet, yaşamanın sanat olarak diyeti nedir belki öğrenirdi. Şimdi bir yanımda öksüren kadın. Hep öksürecek kadın. Tıpkı çocukların gözleri gibi konuşacak bir öksürük o. Dahası, Ömer Lütfi Akad izlerken daha bir sarmalayacak beni. Kim bilir üçü alıp beni nereye sürükleyecek? Hem sürüklesin..",male
391,"AB Bakanımız Avrupa’ya gidemeyebilir Can Ataklı catakli@gazetevatan.com Avrupa Birliği Bakanımız Egemen Bağış, Davos toplantılarına katıldığı sırada “Türkler Ermeni soykırımı yapmamışlardır. İşte burada söylüyorum. Gelsin tutuklasınlar” demişti. Davos İsviçre’de. Biz Fransa’nın çıkardığı “soykırımını inkâr edenlere ceza” yasası üzerinde duruyoruz, oysa İsviçre bunu yıllar önce çıkarmıştı. İşte Egemen Bağış da, bu saçma sapan yasayı eleştirmek için Davos’ta kişisel bir eylem yaptı. Zürih Devlet Savcısı Christine Braunschweig Egemen Bağış’la ilgili soruşturma başlatmış. Uluslararası hukukun sağladığı diplomatik dokunulmazlık nedeniyle Bağış hakkında dava açılması çok zor olabilir. Ama diplomatik dokunulmazlığın da bir sınırı var. Bağış’ın bakanlığı bırakması ve parlamenterliğinin de sona ermesi halinde dava açılır mı onu bilmiyorum. Bu durumda Egemen Bağış’ın ifadesinin alınması gerekecektir. Yani Egemen Bağış, İsviçre AB üyesi olmasa da Shengen kapsamında olduğu için, AB üyesi herhangi bir ülkeye girdiği İsviçre’de çıkarılmış “difüzyon” kararı nedeniyle gözaltına alınmak ve Zürih’e gönderilmek durumunda kalabilir. Tabii ki herhangi bir Avrupa Birliği ülkesinde, Türkiye’nin bir bakanını gözaltına almaya kalkmak olacak iş değildir ama, soruşturmanın bile çok ciddi diplomatik sorun yaratacağı da kesindir. İşin özü şu ki, Batı demokrasisi ve hukuku çıkardığı bir yasayı asla deldirmemeye çalışır. Bu nedenle Türkiye ile bir diplomatik sorunu da göze alarak Bağış’a karşı bu tür bir eylem yapabilirler. Olay dünya kamuoyuna da yansıyacağı için lehte ve aleyhte sonuçları olabilir. Bu nedenle efelenmeye kalkmadan bunların gözden geçirilmesi ve durumun nasıl lehimize kullanılabileceğinin belirlenmesi gerekir. Örneğin başta Cumhurbaşkanı ve Başbakan olmak üzere, hükümetin diğer üyeleri, muhalefet liderleri Fransa ve İsviçre’de aynı “suçu(!)” işleyebilirler. Dava açılmasını körükleyebilirler. Hatta kalkıp “sanık” olarak mahkemelere bile gidebilirler. Ve “sanıklar” burada yapacakları savunma ile Türkiye’nin Ermeni meselesini en üst düzeyde ve bir mahkeme önünde dile getirme şansı bularak haklılığımızı dünya âleme gösterebilirler. Bunu bir tür “hodri meydan” olarak düşünebilir ve bunun üzerinden politika geliştirebiliriz. Tabii bu önerim hükümet kanadında ne kadar ilgi görür onu da bilemiyorum. Çünkü ilk tepkiler hiç de iç açıcı değil. Önce Bakan Bağış “Bir Türk bakanını tutuklayacak güç göremiyorum” dedi. Bu sözü İsviçre’nin umurunda bile olmaz, bizim kahve kültürüne alışkın kesimin hoşuna gider, okadar. Örneğin Ömer Çelik “Bir Türk bakanına dava açmaya haddi yok İsviçre’nin” diyor. Buna haddi var mı yok mu tartışılır, siz dava açılırsa ne yapacağınızı söyleyin. İsviçreli hukukçular “haddimiz” açısından bakmazlar, bu tür söylemler “efelenmeye” çok prim veren Türk halkı için geçerlidir. Bekir Bozdağ ise daha mantıklı konuştu. Soruşturmayı “saçma” buldu, fikir özgürlüğüne darbe olduğunu söyledi. Öyle ya da böyle, Türkiye Ermeni soykırımı suçlamalarından kurtulmak için etkili bir yol bulmak zorunda. Bu dava aslında bir fırsat bile olabilir. ***** Kürtçenin medeniyet dili olması Başbakan Yardımcısı Bülent Arınç’ın Kürtçeyi kastederek “Medeniyet dili mi?” diye sorması tartışmalara neden oldu. Arınç bunu söylerken Kürtçe yazılmış bir edebiyat eseri, bir bilimsel makale olup olmadığını sorguluyor. Benim dikkatimi çeken, Arınç’ın bu sözlerine yönelik garip tepkiler. Çünkü nedense “medeniyet dili” kavramı tartışılmıyor da “Ne demek, Türkler Kürtlerden üstün mü” sorusu soruluyor. Sözlerden “ırkçı” bir sonuç çıkarılmak isteniyor. Arınç’ın sözlerini hemen “ırkçılıkla” suçlamak kolay yoldur. Oysa kavram üzerinden gidilerek Kürtçenin de bir medeniyet dili olup olmadığını söyleyebilmek önemlidir. Burada aşağılık duygusuna kapılmanın âlemi yok. Madem Arınç böyle bir söz söyledi, eğer ciddiye alıyorsanız “vay ırkçı” demeyeceksiniz, Kürtçenin de bir medeniyet dili olduğunu kanıtlayacaksınız. Oysa bizdeki tartışmalar “tersinden ırkçılık” boyutunda. Kürtçe ile Türkçeyi karşı karşıya getirip, Türkçe üzerinden bir Kürt ırkçlığı sergilenmek isteniyor. Neden Türkçe ile kıyaslanıyor? İngilizceyle kıyaslansın. Ya da Fransızcayla, Rusçayla, İspanyolcayla. “Medeniyet dili” dediğiniz zaman, bilim çevreleri bu dille yazılmış bilimsel makale, yazı, kitap, araştırma sayısına bakar. Demek ki Kürtçeyi medeniyet dili olarak kabul edenler “ırkçılık yapmayın” demek yerine hemen kanıtlarını ortaya koymalıdırlar. Bu kadar da zor değil ki. Yığarsınız Arınç’ın önüne bilimsel kitapları, araştırmaları, makaleleri, da söylediklerinden utanır. Bu kadar basit. Gerisi laf-ı güzaftır. ***** Ergenekon’u sulandırmak AKP ve yandaşları ve tabii ki yalakaları, demokrasiyi, fikir özgürlüğünü savunan aklı başında herkesi “Ergenekon’u sulandırmak, darbelere çanak tutmak” gibi abuk sabuk gerekçelerle suçluyorlar. Şimdi sivil dikta demek, hapisteki gazetecilerin durumunu sorgulamak da buna eklendi. Hepsini kabul edelim. Türkiye sevdalılarının “Ergenekon’u sulandırdığını” söyleyelim. Ama herhalde hiçbir şey Başbakan’ın en yakın adamlarından Bülent Gedikli’nin yaptığından daha fazla sulandırma sayılamaz. Gedikli’ye göre Sarkozy de, Merkel de, Netanyahu da, Salman Rüşdi de, Paul Auster da, Selahattin Demirtaş da Ergenekon üyesi. Sulandırmanın şahikası değil mi bu? Yoksa AKP de gizli Ergenekoncu mu oldu ne? ***** Sosyal Güvenlik Kurumu (SGK), 6 bin 600 lira emekli maaşı alan 3 eski bakana, “Sosyal güvenceniz yok, kaymakamlıkta gelir testi yaptırmanız gerek” yazısı göndermiş. Eski bakanına bile böyle “bakan” bir devlet, vatandaşını güvencesiz bırakır mı hiç?! (Gani Yıldız) ***** Bir öğrencinin feryadı Kendi adıma hiç yorum yapmadan, Selçuk Üniversitesi öğrencisi Şahin’in mesajını sizlere iletmek istiyorum. Lütfen sizler de elinizi vicdanınıza koyun: Adım Şahin. Ülkemizde Kürt sorunundan kaynaklı şiddetin en üst derecede olduğu dönemde çocukluk yıllarımı yaşadım hem de sorunun en derin hissedileceği bir yerde, Lice’de. Daha dünyayı yeni yeni anlamlandırmaya başladığım günlerde apoletli insanların evimizi yaktığına tanıklık ettim. Şiddetin kol gezdiği yıllarda ve yine şiddetle yoğrulmuş bir coğrafyada yaşamış olmama rağmen bir gün olsun şiddete meyletmedim. Siz de takdir edersiniz ki yaşadığımız şartlarda bunu başarmak büyük özveri gerektiriyor. 10 gün önce (bugün 20 oldu) Selçuk Üniversitesi tarafından okuldan atıldım. Okuldan atılmamın gerekçesi ise Adana 6. ağır ceza mahkemesi tarafından açılmış olan dava gösterildi. Dava Adana’da başladı ve savcılık beraatimi istedi. Demek istediğim şu ki: Selçuk Üniversitesi, savcılık dava açmış diye beni okuldan atıyor ama savcılık benim beraatimi istiyor... Allah aşkına siz söyleyin ben ne yapayım? Kararı ilk duyduğumda ‘ÜLKEM ÇILDIRMIŞ OLMALI’ dedim. Yıllarca emek verip üniversiteye yerleşiyorsun. 4 yıl boyunca iyi sayılacak bir dereceyle okulunu okuyorsun ama günün birinde okuldan atılıyorsun. Şimdi bütün samimiyetimle sizden tek bir şey istiyorum: BANA DAĞA ÇIKMAK DIŞINDA BİR YOL SÖYLEYİN.",male
392,"Rüzgâr Eken… 7 Mayıs 2011 Cumhuriyet Başbakan’ın konvoyuna yapılan ve bir polis memurunun yaşamını yitirmesi, bir başkasının yaralanmasıyla sonuçlanan silahlı saldırı, bu satırları yazmakta olduğum perşembe gününün akşamına kadar, derin dinci ve derin AKP’ci medya dışında pek fazla ilgi görmedi. Buna şaşırmadığımı söyleyemem. Çünkü geçmiş cumhurbaşkanlarından birine yapılan “suikast girişimi”nden sonra, tepedeki bir siyasetçiye yapılan ikinci silahlı saldırıdır bu. Öyleyse, belirgin ilgisizlik nereden kaynaklanıyor? Saldırının doğrudan Başbakan’a yöneltilmemiş olmasından mı? Oysa silahlı saldırı sırasında Başbakan konvoyda bulunmuyor olsa da, hedefin şu ya da bu biçimde kendisine yönelik olduğu yeterince açıktır. Nitekim seçim gezisinin bir sonraki durağında yaptığı konuşmada, daha öncelerde pek fazla görünür neden olmaksızın tekrarlamayı sevdiği “kefenimizle yola çıktık” türünden bazı sözleri, bu kez somut bir olaya ilişkin olarak dile getiriyor. Böylece asıl hedefin kendisi olduğunu da kabul etmiş oluyor... *** Silahlı saldırının arkasında PKK’nin mi, başka bir örgütün mü bulunduğunu belki hiçbir zaman tam olarak bilemeyiz. Çünkü “devlet büyükleri”ne karşı girişilen bu türden eylemler, her zaman ve her ülkede, oldukça karışıktır. Amerika Birleşik Devletleri başkanlarına karşı biri biri arkasına işlenen suikastlar bunun yakın örneklerindendir. Kennedy’leri kimlerin, neden öldürttüğü hâlâ açıklığa kavuşmuş değil ve kavuşamaz da. Palme cinayeti ve benzerleri için de aynı şeyleri söyleyebiliriz. Katiller açıkça ortaya çıksa ve itirafta bulunsalar bile bu her zaman çok böyle olacaktır… *** Ilgaz Dağı’ndan Başbakan konvoyuna açılan ateş beni çok düşündürdü ve düşündürmekte… Can kaybına neden olması, korkutmaya değil öldürmeye yönelik olduğunu gösteriyor. Saldırıyı düzenleyenler Başbakan’ın konvoyda bulunmadığını bilmiyorlar mıydı? Bence böylesine profesyonel bir saldırıyı gerçekleştirenlerin bunu bilmemesi düşünülemez. Öyleyse amaç göz korkutmak mı? Sayısız korumayla ve silah işlemez araçlarla gezen Başbakan’a, istersek seni de vurabiliriz mi denilmek isteniyor? *** Bir sonraki durakta, daha da arttırılmış güvenlik önlemleri altında yaptığı konuşmada Başbakan, her zamankine göre daha düşük profilli bir söylemle de olsa teröre meydan okudu ve çoğu kez yaptığı gibi “merhum Menderes” örneğine vurgu yaparak kaderden dem vurdu…. “Allah’ın kader planında bizler için koymuş olduğu ömrü, tayin ettiği ömrü kimsenin kısaltmaya veya uzatmaya gücü yetmez” dedi… “Kader planı” ne demek? Yüce tanrı tek tek bütün kulları için planlar mı yapıyor? Başbakan’ın “bizler” dediği kim? 6 yaşındaki çocuğu babasız kalan fukara polis memuru Recep Şahin, bu “bizler”e dahil mi? Tanrı onu neden Başbakan’ın konvoyunda terör kurşununa hedef yapsın? Bir aydır bölgede silahlı bir eylem olacağına ilişkin duyumlar alınıyormuş. Gereğince önlem alınmış olsa, polis memurunun kaderi daha başka olamaz mıydı? Kadere bunca inanan ve bunu her fırsatta yarı meydan okuma yarı tevekkül dozunda dile getiren Başbakan, acaba neden işi “Allah’ın kader planı”na bırakacağına, çevresindeki güvenlik önlemlerini bugüne kadar hiçbir siyasetçide benzeri görülmedik ölçüde arttırıyor? Yoksa Tanrının planlarına ve kadere inancı, dile getirdiği kadar güçlü değil mi? Bunları yazarken aklıma, WikiLeaks belgelerinde Amerikalı diplomatların yazışmalarında geçen bir cümle geldi. “Erdoğan Allah’a inanır ama güvenmez…” *** Şiddetin iyi bir şey olduğunu kimse söyleyemez. Görevini yapmakta olan günahsız kimselerin eşlerini dul, çocuklarını öksüz bırakmak ise, amaç ve hedef ne olursa olsun alçaklıktır. Buna karşılık, tavrıyla ve söylemleriyle ortamı sürekli olarak geren, karşıtlıkları alabildiğine kışkırtıp keskinleştiren bir siyasetçinin, şiddetten yakınmaya pek de hakkı olmasa gerek. Çünkü ölümsüz halk deyimlerimizden birinde dile getirildiği gibi, rüzgâr eken eninde sonunda fırtına biçer… Sevgili okurlarıma: Bugün 20.30’da, müzisyen arkadaşım Halûk Çetin’le,Osmaniye-Düziçi Öğretmen Lisesi Sinema Salonu’nda (Eski Düziçi Köy Enstitüsü Binası) Eğitim-Sen’in konuğu olarak şiir ve müzikseverlerle buluşuyoruz…",male
393,"Zaman gerekiyor Belediyespor, Eskişehirspor'un Beşiktaş'ı yenmesi gibi galibiyeti sonuna kadar hak etti. Özellikle 20. dakikadan sonra maça ağırlığını koydu. Transferleri yerinde. Webo, Doka, Can Arat ile Kamil çok iyi... Belediyespor, Eskişehirspor'un Beşiktaş'ı yenmesi gibi galibiyeti sonuna kadar hak etti. Özellikle 20. dakikadan sonra maça ağırlığını koydu. Transferleri yerinde. Webo, Doka, Can Arat ile Kamil çok iyi oynadılar. Abdullah hoca takımına güven vermiş. Hücumda aynılar, savunmada da aymılar. Organize oynuyorlar. Takım savunması çok iyi. Hak edenin kazandığı bir maç oldu. Abdullah Avcı'ya saygı duymamız lazım. Galatasaray, şuursuz, oyundan kopuk, her türlü şablonu deneyerek sonuca gitmeye çalıştı. Ancak başarılı olamadıklarını gördük. Sabri ileEboue'nin yerlerinin değiştirilemesiyle bunu gördük. Elmander'in sakatlığı etki etti. Sercan transferi önemli fakat 15-20 gol atacağını söyleyemeyiz. SELÇUK GERİDEN PAS ALMALI Fatih Terim'in dağınıklığı çözmesi lazım. Ciddi bir stratejik hata yaptı sarı-kırmızılılar. İki takımı kalitesini ortaya koyduğumuzda Galatasaray bariz şekilde önde. Geçen hafta Avusturya maçında ilk 11'de oynayan Yekta dün yedekti. Galatasaray'da fizik güç, taktik, organizasyon ve konsantrasyon eksiliği var. Melo iyi bir savunma oyuncusu ama ofansif bir oyuncu değil. Melo ile hücum yapmaya çalışırsanız savunma yapamazsınız. Selçuk'u da forvete yakın oynatırsanız bu kez rakibin işini kolaylaştırırsınız. Selçuk, Servet ile Gökhan'dan pas almazsa orta sahada sıkıntı yaşanır. Galatasaray, onu Alex'leştiremeyeceğine göre bir Selçuk daha bulmalı. Belediye takımına komple 3 yıldız verirsek, Galatasaray ise ortalama 1.5 yıldız alır. Sarı-kırmızılıların zamana ihtiyacı var. Zamanla taşlar yerine oturacaktır. Belediye'ye saygılarımı gönderiyorum. İzleyiciler çok organize bir takım gördü.",male
396,"Tuğamiral Turgay Erdağ’dan Mektup 27 Ağustos 2011 Cumhuriyet Balyoz davası duruşmalarında yurtsever subayların savunmaları birbiri ardına balyoz gibi inmekteyken, söz konusu davanın tutuklu sanıklarından Sayın Tuğamiral Turgay Erdağ’dan, 18.08.2011 tarihli bir mektup aldım. Bu mektubu, yaşamakta olduğumuz şu utanç verici, yüz kızartıcı, fakat biz yurtseverler için onur verici, öfke bileyici, cesaret ve güç biriktirici günlerin tarihine bir dipnot olarak okurlarımla paylaşmak istedim… Sayın Erdağ’a ve aynı yazgıyı paylaşmakta olduğu meslektaşlarına, içten sevgi, saygı ve dayanışma duygularımla… *** “Sayın Behramoğlu, Silivri’ye, ülkemizin yüzkarası davalarından birini, Balyoz Davası’nı izlemeye hoş geldiniz. Sizin manevi varlığınızın hukukun, adaletin, inan ve yurt sevgisinin yanında olduğunu zaten biliyordum, ama duruşma salonunda da varoluşunuz hem bana hem de yargılanan diğer arkadaşlarıma güç verdi, sağ olun. Size yargılandığımız konuyu da mahkeme sürecini de uzun uzun anlatmak istemiyorum. Savunmamda da olayın kısaca bir özeti var, bugün savunmalarını yapacaklar da kendi yönlerinden bu dava sürecini yargılayacaklardır. Şubat 2010 tarihinden bu güne kadar organize bir suç örgütü tarafından yaratılmış sahte dijital verilere Emniyet, savcılık ve yargıçlar tarafından destek verilerek, cezalandırma ve sonuç almaya yönelik tutuklamalarla sürdürülen ucu açık bir dava bu. Ucu açık diyorum, çünkü sahte olduğu mahkeme salonunda yüzlerce somut olgu ile kanıtlanmış dijital verilere savcılar ve yargıçlar itibar etmeye devam etmektedir. Aynı tür sahte dijital veriler gelecekte de yaratıldığında itibar etmeye devam edeceklerinin işaretidir bu. Bu nedenle günlük askeri ve politik ihtiyaçlara göre senaristlerin yaratacakları hayallerin arasına serpiştirilecek yeni isimlerin de şimdiden tutuklanacaklarını söylemek yanlış olmayacaktır. Balyoz davasının hukuki bir dava olmadığını, Türk Silahlı Kuvvetleri’ni yeniden yapılandırmak ve istenmeyen subayların ordudan tasfiyesi amacıyla yürütüldüğünü, ulusal çıkarlarımızın elimizden alınması hedefinin bulunduğunu hem ulusal hem de uluslararası kamuoyu anladı, basında yer aldı. Bütün bunları, inanıyorum ki bizi yargılayanlar da biliyorlar. Neden bu dava hâlâ sürüyor, onu da siz biliyorsunuzdur. Herkes biliyor ki gerçeğin bir özelliği var, herhangi bir zamanda, herhangi bir şekilde ama mutlaka ortaya çıkıyor. Bu yalanı üretenler ve yalana destek olanlar yaptıklarının üzerini örtmek için her seferinde daha büyük yalan söylemek zorunda kalıyorlar. Ama tarih onların yalancı olduğunu artık kayıt etti, ne yapsalar nafile. Tek isteğim dürüst, insaflı ve nerede bir acı ve haksızlık görse yüreği titreyen güzel insanlarımızın bize yapılan bu haksızlıklar ve kimlerin yaptığı konusunda bilgilendirilmeleridir. İnanıyorum ki doğru bilgiler verildiğinde halkımız bu sahtekârlığa ve zulme dur diyecektir. Balyoz davası ile: Benden yaşamımı çaldılar, sevgili eşimi, on bir yaşındaki oğlumu, ailemi, anne ve babamı çaldılar. Kardeşlerimi, dostlarımı, bütün insanları çaldılar. Ülkemi, umudumu, hukuka güvenimi çaldılar. Karımdan kocasını çaldılar, kocasının sevgisini, huzurunu, geleceğini, ailesini, devletine olan güvenini çaldılar. Oğlumdan babasını çaldılar, ailesini, yanağına konan öpücükleri, okuldaki başarısını, geleceğini, ülkesine olan güvenini çaldılar. Annemle babamdan oğullarını çaldılar, evladıyla duydukları gururu, ellerinin öpülmesini, ömürlerinin sonunda hak ettikleri huzuru çaldılar. Kardeşlerimden kardeşlerini çaldılar, kardeşçe yaşama haklarını, gülümsemelerini, güvenlerini çaldılar. Çaldılar; toprağı, çiçekleri, mevsimleri, kocaman gökyüzünü, pamuk pamuk bulutları, masmavi denizleri, bembeyaz gemileri, umudu, hoşgörüyü, insan sevgisini, barışı, dostluk ve kardeşliği... Hepimizden; GELECEĞİMİZİ ÇALDILAR… Size en içten dileklerimle sevgi ve saygılar sunuyor, esenlikler diliyorum.” *** Tuğamiral Turgay Erdağ’ın herhangi bir yorum ya da açıklamaya gerek bırakmayacak bir zihinsel berraklık, bilinçsel sağlamlık ve en insanca bir duygululukla yazılmış mektubu böyle… Yaşamakta olduğumuz dönem, Cumhuriyet tarihimizde bir kez daha, karanlıkla aydınlığın, adalet duygusuyla zalimliğin, insan olma onur ve haysiyetiyle onursuzluk ve hukuksuzluğun kıyasıya çarpıştığı günlerdir… Elinde adaletin kılıcını ve terazisini tutuyormuş gibi görünmeye çalışsa da zalimliğin maşası olduğunu gizleyemeyen bir hukuksuzluğun sürgit devam ettiği, başarı kazandığı insanlık tarihinde hiçbir zaman görülmemiştir. Bu bizde de bütün dünyada da dün olduğu gibi bu gün de yarın da böyle olacak… Yeter ki birbiri ardına balyoz gibi inen savunmalarda gördüğümüz, Sayın Erdağ’ın yukarıdaki mektubunda satır satır okuduğumuz dik duruşumuzu, zihinsel berraklık, bilinçsel sağlamlık ve insanca duygululuğumuzu hiçbir zaman, hiçbir koşulda yitirmeyelim...",male
397,"CHP'nin İşi Güç... 1 Şubat 2009 Cumhuriyet Son yıllarda CHP belki de tarihinde hiçbir zaman olmadığı kadar gündemde. Her yandan ve yönden çekiştirilip duruyor. Günümüzdeki Genel Başkanı Baykal’a yöneltilen eleştiri okları da -son zamanlarda azalmış gibi görünse de- hadsiz hesapsız. Bu partinin tarihindeki hiçbir genel başkan bu kadar çok eleştirinin hedefi olmamıştır. Fakat CHP’ye ilişkin olarak konu sadece eleştiri de değil. CHP’den beklentiler, bu partiye bağlanan umutlar da aynı yoğunlukta. *** CHP öncelikle sosyal-demokrat ya da öyle olması gereken bir parti. Programı, eksik de bulunsa, sonuç olarak bu doğrultuda. Siyasal yelpazedeki konumu da, beğenelim beğenmeyelim, bu çizgide. CHP’den sosyal demokrat parti olmaz diyenler bile bir başka seçenek göstermeyi ya da yaratmayı başaramıyor. Öte yandan, bu partinin, bulunduğu konumun hakkını yeterince verdiğini söylemek de mümkün değil. CHP’nin işi güç derken düşündüğüm tam olarak bu: Sosyal demokrasi alanının tek etkin gücü, ama bu konumuna ilişkin işlevini yerine getirmede kimseyi mutlu edemiyor… Olası nedenlerini irdelemeye çalışalım… *** Batı’daki ve belki birçok başka ülkedeki örneklerinden farklı olarak CHP’nin işlevi sadece toplumsal-sınıfsal vb. sorunlarla sınırlı değil. Bu parti, ülkenin (Türkiye Cumhuriyeti’nin) temellerini oluşturan değerleri de savunmak zorunda ve bunu başarıyla gerçekleştirdiğinden kimsenin kuşkusu olamaz. Zaten Cumhuriyet Halk Partisi’ne gericilerin, sahte demokrat-liberallerin, sözüm ona enternasyonalci -sol görünümlü oportünistlerin düşmanlığı da büyük ölçüde buradan kaynaklanıyor. CHP’nin, laikliği, aydınlanmanın evrensel değerlerini, Cumhuriyet devriminin ilkelerini savunması bu gibi kimseleri ve çevreleri çileden çıkarıyor. “Çarşaf” olayına yöneltilen eleştirilerin bir bölümünün altında bile, kaypakça, bu amansız CHP düşmanlığı olduğundan kuşku duymuyorum. Dün bu partiyi laikliği savunuyor diye suçlayanların onu şimdi çarşafa hoşgörü gösteriyor iddiası ile suçlamalarının başka ne gibi bir anlamı olabilir? CHP, evet, Cumhuriyetin değerlerini ödünsüzce savunan partidir. Fakat bu konuya yöneltmek zorunda olduğu enerji, Batı’daki ve belki başka ülkelerdeki benzerlerinden farklı olarak, onu sosyal demokrat görevleri için mücadele etmekte ister istemez eksikli bırakıyor. Batı solunun bunu anlaması kolay değil. Bu nedenle de bu çevreler CHP’yi, ucuzundan, ulusalcı olmakla suçlayabiliyorlar... Tabii, içerideki akıl hocalarının da kışkırtması ve desteği ile. *** CHP yine Batı’daki benzerlerinin birçoğundan farklı olarak etnik sorunların ağırlığı altında da ister istemez zaman, enerji ve yandaş yitiriyor. Olaylara sadece toplumsal sınıflar açısından bakmak lüksüne sahip değil. Güneydoğu Anadolu’da hızla güç yitirmiş olmasını sadece CHP’nin kabahati olarak görmek, CHP’ye yöneltilmiş eleştirilerin pek çoğunda olduğu gibi bu konuya da gözlüğü ile ya da kasıtlı bakmaktır. *** Bazı başka güçlükleri şimdi sadece başlıklarıyla sıralayalım: Emperyalizmin her yönden baskısı altındaki bir ülkede sosyal demokrat parti olmak… Daha solunda kayda değer yaygınlıkta bir sol örgütlenmenin bulunmayışı… Böylece radikal solun misyonlarını da ondan beklemek… İşçi sınıfının dağınıklık, güçsüzlük ve deneyimsizliği… Eğitimsiz, örgütsüz, kaderci bir esnaf toplumu… Daha da beter durumda bir köylülük… Niteliksiz, kimliksiz, lümpen varoşlar… Hepsinin üstüne tuz biber eken aydın omurgasızlığı.. vb… Bu sorunların her biri sosyal demokrat bir partinin üstesinden gelmek zorunda olduğu engellerdir… *** Önümüzdeki seçime bu koşullarda hazırlanan CHP ve bulunduğumuz süreçlerdeki etkili muhalefeti ile özellikle seçkinleşen genel başkanı eleştirilirken, burada belki ancak bir bölümü özetlenilmeye çalışılan özgül sorunları da göz önünde bulundurmak; bu eleştirilerde yapıcı, dürüst, ilkeli, vicdanlı olmak gerekiyor… Çünkü CHP’nin işi gerçekten güç… Türkiye’nin işi ne kadar güçse...",male
398,"AKP döneminde gazetecilik bitirildi Can Ataklı catakli@gazetevatan.com Sevgili okurlar; sizlere iki gün medyanın en azından benim de tanık olduğum önemli bir döneminin ne olduğunu anlatmaya çalıştım. Son 10 yıldır ise bambaşka bir gerçekle, AKP iktidarı ve medyasıyla karşı karşıyayız. Bugün de onu anlatacağım. Medyayı kimse sevmez Siyasetçiler, hükümetler, bürokrasi, askerler, iş dünyası, sanat çevreleri ve toplumun tümü medyasız yapamaz ama, hiçbiri de medyayı sevmez. Daha doğrusu herkes medya yanındaysa hoşnuttur, eleştiri geldiği en büyük düşman medyadır. Hep baskı gördü Medya, bizde ve dünyada en çok da iktidarlar tarafından sevilmez. Çünkü medyanın temel görevi iktidarları eleştirmek, kamuoyu adına iktidarları denetlemek ve yanlışları ortaya koymaktır. Bu nedenle iktidarlar medyayı hep baskı altında tutmak ister. Önceki dönemler AKP’ye kadar iktidarlar başları sıkıştıkça medyaya baskı yapmanın türlü çeşitli yollarını denediler. Örneğin Özal medyayı ekonomik olarak sıkıştırmak isterdi. Bir sabah kalkardık, kâğıdın KDV’si olmuş yüzde 18. Gazeteler ne yapacağını şaşırırdı. Hınç yasaları Ekonomik sıkıştırmanın ötesinde iktidarlar “yasama gücünü” kullanmayı da pek çok kere denediler. Siyasetçi öfkelendiğinde adeta “hınç yasası” çıkarır gibi basın veya RTÜK yasaları yaptı. Yasalar öfkeyle çıkarıldığı için hep eksikti, hep yanlıştı, çoğu tutmadı. Akla gelmeyen AKP iktidarı akla gelmeyeni yaptı. Eski iktidarlar bazen medya sahip ya da yöneticileriyle iyi ilişkiler kurarak eleştirilerden uzak kalmaya çalışırken, AKP iktidarı medyanın sahibi olma yolunu seçti. Belirlenen AKP’li iş adamlarına ve TV’ler aldırıldı. Yöntemler değişti Medyanın da sahibi olan iktidar, artık yasal yollarla tüm medyayı sıkıntıya sokmak yerine patronların medya dışı işlerine el atmaya ve onları buradan sıkıştırmaya başladı. Görünürde hiçbir baskı yok gibiydi, ama patronlar giderek zorlanıyordu. Etraftan dolaşma Diyelim ki bir gazeteci veya televizyoncu iktidar aleyhine yazıyor, konuşuyor. İktidar açıktan gazeteciye tepki göstermek yerine, bağlı olduğu grubun medya dışı işlerinden birine saldırıyor. Patron zora giriyor. Ama bunu kamuoyuna nasıl açıklayacak ki? “Bir de bize sor” Geçen yıl bir haber kanalının yayınına gitmiştim. Gruba medya dışından getirilen bir yönetici “Sizler konuşuyorsunuz ama arkasını biz topluyoruz” demişti. Çünkü kanalda söylenen bazı sözler nedeniyle patronuna bir maden işi için ruhsat verilmemiş. Kimsenin ruhu duymaz Bu örnekler neredeyse açıkça yandaş olmayan bütün medya patronlarının başında. İktidar patrona haber gönderiyor “Şu adamı niye tutuyorsun?” diye. Yaptırımı ise medya dışı bir işin bozulması. Kamuoyunun ruhu bile duymuyor yapılan baskıyı. 10 milyon eder miyiz? Büyük cirolu dev şirketlerde küçük gibi görünen bir işin engellenmesinin maliyeti milyonlarca dolar tutuyor. Patronu düşünün, yanında çalışan çok değerli bir yazar yüzünden 10 milyon dolar zarar ediyorsa ne yapar? Düşünmeden işten atar... Yandaş medya oluşumu Her gazeteci, her medya kuruluşu bir siyasi görüşü savunabilir, destekler. Buna yandaşlık diyemeyiz. Benim yandaşlık tanımım şu: Eğer bir gazeteci ya da medya grubu iktidarla işbirliği yaparak operasyonlara soyunuyorsa, bunun adı yandaşlıktır. İktidarın başarısı İşte AKP iktidarı bu yönde çok başarılı oldu. Bizzat sahibi olduğu gazetelere “yandaş” isimler devşirdi. Bu gazeteciler gazetecilik yapmak yerine iktidarı korumak için komplo ve operasyonlara giriştiler. Gazetecilik intikam alma, can yakma yöntemine dönüştü. Kişisel saldırılar Çok uzun yıllar önce bile gazeteciler arasında “polemik” denilen tartışmalar yaşanırdı. Bunların çoğunda bir “lezzet” de vardı. Ancak AKP iktidarıyla birlikte polemiklerin yerini, yıpratma, aşağılama, karalama, itibarsızlaştırma yöntemi aldı. Kimden intikam alacaksa İktidarın medya dışı işlerinden dolanarak patronlarını sıkıştırmasının yanı sıra yandaş gazeteciler de kimden intikam almak istiyorlarsa onlara saldırdılar. İntikam davalarında taraf oldular, gazetecileri tutuklatmak şehvetli bir duyguya dönüştü. Suç önemli değil Geçmişin intikamını almak için darbe davaları oluşturan iktidara destek veren yandaş gazeteciler isnat edilen suçların üzerine değil de kişilikler üzerine gittiler. Tutuklanan gazetecilerin kendileri için yazdığı yazılar sanki suç kanıtıymış gibi sunuldu. Odatv örneği Daha açık olsun diye küçük bir örnek vermek istiyorum. Odatv olayında pek çok gazeteci Soner Yalçın aleyhine yazıyor. Darbeci olduğu için değil sitesinde gazeteciler için yazdıklarından dolayı. Kişisel intikam duyguları öne geçti. Gazetecilik bitti Sonuç olarak AKP iktidarı döneminde gazetecilik fiilen bitti. Kimse kendisini kandırmasın, iktidarın yanında durmak, iyileri göstermek, iktidarın rakiplerini bel altı taktiklerle vurmak gazetecilik değildir. Gazeteci soru sorar, günümüzde soru sormak yok artık. Cevabı yayınlanamaz Yandaş olmayan medya da bu açmaz içinde. Çünkü soru sormak kadar sorunun cevabını yayınlamak da önemli. Sorunun cevabını yayınlayamayacaksanız neden soru sorasınız? Ki zaten bu iktidar soru sordurtmuyor. Sorular önceden belirleniyor. Yine küçük bir örnek Gazetecilik refleksleri bitti. Geçen hafta 28 Şubat’la ilgili bir tartışma yaşandı. Birkaç isim söylendiği için medya sadece onları konuşuyor. Nedense hiçbir gazetecinin aklına 28 Şubat’ta istifa eden 50 DYP’li milletvekilinin arkasına düşmek gelmiyor. En önemlisi ahlak AKP döneminde medyanın geldiği noktayı tek cümle ile özetlemem gerekirse şöyle derim; “Ahlaki olarak büyük çöküntüye uğradık.” Herkes olaya kendi penceresinden bakıyor, intikam duyguları çok yoğun, ahlaki değerlere kimse uymuyor. Bunları neden yazdım? Sevgili okurlar; bu konuda yüzlerce örnek verebilirim. Ancak işin özünü yansıttığımı sanıyorum. Peki bunları neden yazdım? Medyanın en dürüst, en namuslu, en ilkeli, en ahlaklı gazetecisi miyim? Hayır, ben de bir dönemin oyuncularındanım. Hepimiz kirlendik Bu yazıları örneğini çok gördüğünüz gibi kendini olayların içinden çeken, namus abidesiymiş gibi davranan bir gazeteci olarak yazmadım. Olaylardan etkilenen, kirlenmeden payını almış bir gazeteci olarak yazdım. İtirafta ya da ifşaatta bulunmuyorum. Hepimiz gerçeği biliyoruz Bu yazdıklarımı bütün gazeteciler de biliyor elbette. Konu kendimizi korumak, aklamak değil, bundan sonrasını daha dürüstçe, namusluca vicdanlı olarak kurabilmek için ilkeler etrafında birleşebilmektir. Yoksa intikamcı duygular hiç bimeyecek, bundan sonraki iktidarlar döneminde de aynı yöntemler uygulanacaktır. Hepinize iyilikler dilerim...",male
399,"Beyoğlu'yla fazla uğraşmayın Mekanların sokaklardaki masaları kaldırılıyor, böylece İstanbul'un yaşamı, içe dönmeye, kapalı mekana mahkum ediliyor. İnsanların güzel havada sokakta eğlenmesine yasak getiriliyor Beyoğlu konusunda paniğe kapılıp kaleme sarılmadım. 'Endişeli modern' rolünü başkalarına bırakıp gerçeği öğrenmeye, sabredip olanı biteni anlamaya çabaladım. Ama gelinen şu noktada, artık sabrın ve hoşgörünün yeri olabilir mi? Geçen akşam İKSV'nin Cezayir Restoran'daki Filmekimi kokteylinden sonra çıktık. Önce tam karşıdaki eski Çorlu Apartmanı'nın geçirdiği onarımdan sonra nasıl harika bir yapı olduğunu gözlemleyip mutlu olduk. Beyoğlu'nun ne bitmez bir hazine olduğunun bir diğer örneğiydi bu... Sonra da Ara Cafe'de yemek yemeye gittik. Ama ne... Kafenin sokaktaki masalarından çoğu gitmiş, dışarda sembolik olarak birkaç masa kalmıştı. Üstelik bu, hemen hiç yaya trafiği olmayan bir çıkmaz sokakta yapılıyordu. Kızdık ve oturmaktan vazgeçtik. 4. MURAT KAFASI Aynı şey tüm Asmalımescit ve Cihangir'de de yapılıyor. Üstelik bulaşıcı hastalık gibi yayılmaya başladı: Gazete haberlerine göre, Ataköy'den Sultanahmet'e kadar her yerde aynı şey yaşanıyor. Kentimizin, özellikle tüm Akdeniz yöresindeki Batı kentleri gibi sokağa yayılan yaşamı içe dönmeye, kapalı mekana mahkum ediliyor. Tam sırada, bir aralar Ermeni davasının sözcülüğünü yapmış şarkıcı Charles Aznavour, çok popüler Vivement Dimanche TV programında ""Ne güzel ülke Türkiye, havası güzel, insanları neşeli,"" diye bizim propagandamızı yapıyor. Bizse, neşeli insanların güzel havada sokakta eğlenmesine yasak getiriyoruz. Son kararlar ise komik, herkes alay ediyor. Neymiş? Yerden 40 santim yükseğe, 70 santimlik balkonlar yapılacak ve sadece orada oturulacakmış. Yüzyıllar sonra, hoşgeldin 4. Murat kafası! Sokak müzisyenlerine gelen yasaksa, neşeli insanlar yerine gamlı baykuşlar istendiğinin kanıtı! Nedir, ne oluyor? Bilmiyorum. Ama bende de endişeler başlıyor. Kamusal alanların öncelikle kamuya tahsisi elbette doğru bir ilke. Ama masalar, lokantalar da kamuya dönük ve açık değil mi? Orada yiyip içenler de halk değil mi? Bir zamanlar cahilce yapıldığı gibi, halkla vatandaş kavramlarını ters ve zıt göstermek hangi akla hizmet? Bunun ardında Başbakan Erdoğan'ın olduğu söyleniyor. Kesinlikle inanmıyorum: Hele şu aralar İsrail'in ceberrut tavrına karşı herkesi, sadece Türkleri değil, dünya kamuoyunun da önemli bölümünü yanına almış olarak, cesur ve kararlı bir savaş veren sayın Başbakan'ın Beyoğlu'nun masalarıyla uğraşacağına ihtimal vermiyorum. Ama bu uygulama kimden çıktıysa, sonuç olarak AKP'ye zarar verdiği görülmüyor mu? Bırakınız iyi niyetli ve enerjik başkan Demircan'ın inanılmaz sempati kaybını... Ama yaşam tarzlarına müdahele korkusu yaşayan kesimlere nasıl malzeme verildiği açık değil mi? BELALI SEMT Bakınız, yıllar önce, yine beceriksizce bir belediye müdahelesi dolayısıyla neler yazmışım: 'Unutmamalı: Beyoğlu belalı semttir. Galata, Bizans, Osmanlı kalıntısı bu semt insanın başını öyle bir belaya sokar ki, bundan hiçbir yönetici, hiçbir yerel yönetim yarasız beresiz çıkamayabilir. Bu semte böylesine kazmayı vuranlar dikkatli olsunlar.' (Cumhuriyet, 29 Ekim 1990; sonradan Benim Beyoğlum kitabıma da girmiş olan yazıdan.) Başka bir şey eklemeye gerek var mı?",male
400,"Fenerbahçe'de Spor Toto Süper Lig'in ilk yarısında müthiş bir kaos yaşanıyordu. Herkes transferi konuşmaya başlamıştı. Futbolcuların herbiri ayrı telden çalıyordu... Takımdan ayrılmak isteyenler de vardı... Ama başkan Aziz Yıldırım 'Transfer yapmayacağız. Kimseyi de göndermeyeceğiz. Bu kadro ile şampiyon olacağız' diyerek olaya çatlak sesleri kesmişti. Güiza için teknik direktör Aykut Kocaman ""İstemiyorum, gönderin"" demişti. Ama olaya başkan el koydu ve sonuçta müthiş bir kenetlenme yaşandı. İşte Güiza dün oyuna girdi ve golünü attı. Belki Güiza'nın attığı gol Fenerbahçe'yi şampiyon yapacak. Attığı golü her forvet atamaz. Bence tarihi bir gol kaydetti. Aykut Kocaman'ın dün yaptığı hamleler ilk başta riskli gözüktü. Semih'in orta alana gelmesi, etkili olmaya başlayan Mehmet Topuz'un çizgiye geçmesi ve Güiza'nın oyuna girmesi... Devre arasında istemediği Güiza'yı sahaya sürmesi Aykut Kocaman'ın doğru hareketeydi aslında. Ön yargısız olduğunu gösteriyor Aykut Kocaman'ın... Bir maçı 3-1'den 5-3'e getirmek, kendine güvenle ilgili bir olay. Bu, rakibinizin gücünüzü de gösterir. Bu sezonki F.Bahçe-Buca maçlarına baktığımızda sarı-lacivertlilerin rakibine konsantre olamadığını, İzmir ekibinin de risk almayı sevdiğini görüyoruz. Dün de Fenerbahçe'nin konsantrasyon olmadığını gördük. Ben Aykut Kocaman'ın dün Stoch ile başlayacağını tahmin ediyordum. Sonuçta Stoch içeriye kat edebilen, top tutabilen, çalım atabilen bir futbolcu. Buca'ya uygun bir oyun yapısı vardı. Ama Kocaman, Slovak oyuncuyu tercih etmedi. Maçın ilk yarısına baktığımızda Fenerbahçe sadece sağ kanattan Gökhan ile gelmeye çalıştı. Stoch oyuna girene kadar Fenerbahçe'de sadece Emre bir şeyler yapmaya çalıştı. Kapanan takımlara karşı ancak Fenerbahçe gibi oynarsan kaybedersin. Çizgi halinde savunma yapar ve bir anda iki farkla geriye düşersin. Aynen böyle yaptı sarı-lacivertli takım. Ama Stoch'un girmesi ile olayın rengi bir anda değişti. O dakikadan sonra rakibinin üzerine giden, organize olan bir takım izledik. Genele baktığımızda Fenerbahçe dün iyi oynamadı. Ama 3 puanı almayı başardı. Spor Toto Süper Lig adaletli bir lig... Alttaki 3 takıma ve tepedeki ekiplere baktığımızda bunu görebiliyoruz.",male
401,"Merdiven -Merdivensiz yaşıyoruz. Basamaksız. Bir hayat sistemi olan merdiven artık aramızda dolanmıyor. Kıvrılıp yükselmiyor. Ahşabın hüznü çıplak ayaklardan kalbe akmıyor. Şarkının 'beni kör kuyularda merdivensiz bıraktın' diye seslenmesi ise sadece kulağımızı okşuyor. Modern dünya, insanın mimariyle gerçekleştirdiği en soyut ve en estetik yapılardan birisi olan merdiveni olun elinden almayı başardı. Sessizce aldı. Söke söke aldı. Merdiveninden kopardı onu. Şimdi apartmanlarda sadece üstüne basılan, inip çıkmaktan öte bir anlam taşımayan hatta varlığı ile yokluğu arasında derece farkı bile bulunmayan bir şey o. Yığın. Yapı parçası. Çok özel olan ve herkese özgülüğüyle hayatın içini dolduran merdiven ortak kullanım alanının yapay bir geçidi artık. Evlerin içini dolanan ve varlığıyla katlar ve odalar arasındaki tabii iletişimi kuran basamaklar zinciriydi onlar. Her basamağında oturulurdu. Tırabzanına dayanılıp beklenirdi. Ahşap desenlerine dokunularak geçilirdi. Ev asıl onunla olurdu. Dört duvar olmaktan evi kurtaran, onu şekli mecburiyetten uzaklaştırıp yaşam kıvrımlarının arasına yerleştirendi. Hatta biraz ileri yorumla ev, merdivenlere göre yapılırdı. Merdiven eve açılırdı. Merdiven eve çıkardı. Merdiven evi sarardı. Ondaki her bir ayak sesi hafızanın ipek sayfasına mahrem harflerle yazılırdı. Bugün merdiven deyince akıllara ne gelir bilinmez. Kapının, pencerenin, çatının, balkonun sürekliliğinden söz edilebilir fakat merdivenin soyu tüketilmiştir. Elbette çok zenginlerin evlerinde yeni yeni merdivenler var. Maddî varlığın bir göstergesi olarak gururla yaslanıyorlar duvarlarına. Oysa herkesin mutluluğu olamayan bir şeyin mutluluk kıymeti nedir ki? Üstelik bir zamanlar merdivenler sarmaşıklar gibi ılık yağmur şarkıları gibi herkesin, herkesin düşlerini sarabiliyorken. Merdiven, yaşama şevkinin ve medeni olmanın bir göstergesiydi. İnsan, kendisine ve hayata olan saygısının bir yorumu diye görüyordu onu ister istemez. Herkes bir vesileyle kendisine çıkıyordu orada. Çocuklukta, gençlikte ve yaşlılıkta dizlerden ayak uçlarına yayılan yaşama isteği geri dönüşsüz mırıltılar gibiydi. Sadece bizde değil bütün dünyada, sosyal, kültürel ve maddî gelişmenin anıtıydı merdiven. Biraz da merdivenin yapısında, yorumunda şekillenip açığa çıkıyordu kimlik, medeniyet ve kültür. Hatta ve hatta aynı kültür dünyası içinde yaşayan bölgelerde bile yorum zenginliği saklı kalıyordu. İstanbul yalılarının ahşap merdivenleri ahşap konaklarla yarışır mıydı bilinmez ama bir şekilde gül bahçelerine çıkan Malatya evlerinin merdivenleri ile Şarkikaracaağaç'ta gül bahçesi olmayan erkeğe kız vermeyen ailelerin merdivenlerinde de vardı bir ayrıcalık. Sonra merdivenler, sonra basamaklar, sonra sabunlarla ovula ovula zamanın tam kendisine dönüşen gözenekler ağır ağır yandı, eski çıralar gibi içten içe tüte tüte eridiler. Merdivensiz bir çocuğun kendisine doğru basamak basamak yükselmesini elinden almakla kalmadı insan zihnini tek düze bir yaşama tecrübesinin içine hapsetti. Bu yüzden seviniyor insanlar şimdilerde adına dubleks denilen ve odalarına merdivenle çıkılan bir eve sahip olabildiklerinde. Oysa merdiven olmasa onlar da biliyorlar mekân genişliğinin bir anlamı yok. İnsanın mekâna hükmettiği değil de onun mahkûmu olması anlamına geliyor merdivensizlik. Çıkmama hali sadece bir fizikî gösterge değil çıkmanın yükselme anlamı uçup gidiyor. Hayatın sürekli iniş çıkış olduğu gerçeği, tek düzeliğin ortasında saçmalığın kazanında çaresiz kaynıyor. Şimdi ben nereye gitsem merdivenlerden de yorumluyorum her şeyi. Merdivenlere göre şekillendiriyorum evleri, şehirleri. İnsanın sırtından sökülmüş özel bir dayanak gibi de görüyorum onu. Belki kendi basamağından çıkmayı unutmuş şaşkın bir horoz gibi rüyalarda kayboluyorum. Merdivende.",male
402,"Beşiktaş için zor bir maçtı. Avrupa Ligi'nden de elendikten sonra ligde iddiası olmayan bir takımın iyi top oynaması zordur. Aslında Beşiktaşlıları böyle oynayarak kazanmak mutlu etmemeli. Dün iyi oynamayan ama gol atıp kazanan bir takım vardı sahada. İkinci yarıya kötü başlayan Antalya deplasmanında puana daha çok ihtiyacı olan bir rakip karşısında konsantrasyonunu şu andaki psikolojik durumuna göre yüksek buldum Beşiktaş'ın. Beşiktaş'ın Antalya'da kazanması değil de mücadele etmesi beni mutlu etti. Futbolcular çok iştahlı oynadılar. Antalya baskı kurduğu zaman da Rüştü inanılmaz toplar çıkardı. Gelecek için de sinyal verdi. Bu maçın benim ölçüsü şu: Çok kötü skorlar almışsınız, müthiş bir kaosun içerisindesiniz. Ama futbolcular iyi oynamasalar da savaştı, mücadele etti. Bu çok önemli bir durumdu. İlk 6-7 dakika Quaresma'nın etkili oyunundan sonra devrenin sonuna kadar Antalya ağır bastı. İlk yarının sonunda Bobo'nun kaçırdığı pozisyon dışında çok etkili olamadı siyah-beyazlılar. Bobo gibi bir oyuncunun topla oyuncunun arasına girmesi gerekirken sağa doğru kaçınca yakalandı. İkinci yarıda daha diri gözüken Beşiktaş, karşılığında da iki gol buldu. İlk gol Ekrem'in savunma arkasına yaptığı koşu (Fenerbahçe maçında da topsuz gitmişti) ve yine solla vuruşu sonucunda geldi. Ekrem dün yine müthiş koşular yaptı. Bu gol Antalya'nın gardını düşürdü ve konsantrasyonunu bozdu. Ve Guti'nin çok akıllı frikiği maçı bitirdi. Beşiktaş Teknik Direktörü Schuster'in bir planı olduğunu düşünmüyorum. Gerçi dün biraz daha olayı sahiplenmiş gördüm. Sonuçta Schuster de kendini de düşünmek lazım. Bir marka isimsin ve gelip başarılı olamıyorsun... Ama Schuster'e yardımcı olunması lazım. Mesela Beşiktaş'ta stoper sorunu yaşandı. Alman hoca burada çeşitli isimleri denedi. Ancak Erhan'ı hiç mevkide oynatmadı. Birilerinin çıkıp Schuster'e Erhan'ın esti takımında 30 maç stoper oynadığını söylemeli. Antalyaspor'un ciddi olarak kendini yargılaması lazım. İkinci yarının ilk üç maçını içeride kaybettiler. Antalyaspor ligin ilk yarısında da kötü oynuyordu. Uzun zamandır bunu görüyoruz. Devre arasında da gerekli takviye yapmadılar. Mehmet hoca, oyuncularına çok güvendi. Ama Mehmet hocanın bu takımı toparlayabileceğini söyleyebilirim. Buna inanıyorum. Özellikle gollerin atıldığı taraftaki yardımcı hakem iyi değildi. İlk yarıda İsmail'in penaltı pozisyona korner verdi. Ekrem'in golü de net bir şekilde ofsayttı.",male
404,"Liste... İtalyanca, lista'dan geliyormuş şu liste. Aslını esasını bilmem ama, kökenin İtalyanca olduğunu öğrenince, birden limanlar, ticaret gemileri, tüccar defterleri geliverdi aklıma. Teknik bir kelime anlayacağınız şu liste. Tecim ve tecimenlikle çok ilgisi var. Fakat öyle mi? Hayatımızı biraz da doldurmuyor mu şimdilerde. Sayının ötesine taşan, ballanmış yemişler gibi iştah kabartan bir yanı yok mu? Sizi bilmem ama, vaktiyle yine file diye bir kelime vardı ve popülist politikacılar çok severlerdi kelimeyi. 'Bu file kaç paraya doluyor, biliyor musun?' sorusu karşısında, dünyanın bütün konuları güneşe tutulmuş buz misali eriyip giderdi. Eriyip gitti de. Fileyle birlikte, onlar da eriyip, yok olup gittiler. Yalnız file, hızla dönüşüm geçirdi, büyük marketlerdeki yaşama tutkusunun göstergesi alışveriş arabalarına döndü. Kimse, 'şu alışveriş arabası kaça doluyor, biliyor musunuz?' diye sormuyor. Biraz ileri gitseler, 'alışveriş arabası üretmekte çekilen sıkıntıdan' bahsedebilirler. Zaten, hayat pratiği açısından, liste çoktan kendi sınırlarının ötesine taşmıştır şimdilerde. Listenin listesi uzar da gider. Liste süner. Günlük bir şey olduğunu kim inkâr edebilir listenin? Günlüktür günlük olmasına da, amip gibi bölünüp çoğalır. Solucanlar gibi kesildiği yerden ulanır. Gezilecek müzeler listesi, okunacak kitaplar listesi, ödenecek borçlar listesi, aranacak insanlar listesi, sınıfı geçen öğrenciler listesi, milletvekili aday listesi, fuara katılacak yayınevleri listesi, listesi de listesi. Bir kere liste yapıldı mı, liste yapmak gerekli hale geldi mi, kimseler durduramaz kalemin yürüyüşünü. Klavyeler şakırdar, cep telefonlarının not sayfaları size gülümser. Artı ve eksiye, yapılmış ve yapılmamışa doğru akacaktır hayat. Listedeki erzaklar bir bir alındıkça bir vazife duygusu bürüyecektir insanı. Adını listede gören sevinçten havaya fırlayacak, umutları artacak, neredeyse sokakta yürüyüşü bile değişecektir. Eşyayı bilemeyiz. Manavdaki domates, eczanedeki ilaç, vitrindeki basketbol topu elbette bilemez hangi listeye gireceğini. Ama, insanda bir listeye girme, listenin dışında kalma dileği her zaman vardır. Liste umut olduğu kadar umutsuzluktur. Schindler'in Listesi ile Gestapo'nun listesi bir olur mu hiç? Ya piyango kazanan numaralar listesi? Yangında ilk kurtarılacak eşyalar listesi vardır bir de. İlk karşılaştığım andan beridir, tam ifade edemediğim bir ürperme duyarım ibarenin önünde. Yangını şimdiden öngören ve insanı değil de eşyayı ve elbette eşyanın temsil ettiği devleti önceleyen bu uyarı karşısında daha ne söylenebilir ki? Liste, yaşama değil saklama önceliği olarak kabarıp şişer orada. Dahası bir kayıt ve belgeleme sistemidir liste. Birisinin eline listeyi tutuşturduğunuzda, listenin hesabını sormayı da meşrulaştırırsınız. Şehirliler, yazar. Kırsalda yaşayan aklına koyar. Biraz sıkıştırılınca da 'aklım defter değil' diyerek sıyrılmaya çalışır işin içinden. Liste düzene girmektir. Liste düzene uymaktır. Liste eşya karşısında göstergeye boyun eğmektir. Liste, bireyi ve isteklerini sembol olarak devralır ve devreder. Liste insanın karbon kâğıdıdır. Ne zaman liste yapacak olsam korkuya kapılırım. Nereye sürükleyecek şimdi bu ırmak beni, bu rüzgâr nereye sürükleyecek diye sorarım. Liste bir plan değildir çünkü. Niyet sıralaması hiç değildir. Liste, en yakın zamanda gerçekleşmesi gerekli görülen işlerin tersinden insanı çembere almasıdır. Büyük ihtimalle, İtalyan liman şehirlerinde, dünyanın her yerinden gelen malların listeleri yapılıyor, giriş çıkışlar kontrol ediliyor, vergilendirme ona göre yapılıyordu. Listede adı olmayan ticaret yapamıyor, orada çalışamıyordu. Liste kutsal bir yaprak gibiydi. Liste dışı kalan bir malın üreteceği ekonomik kaos hesap ediliyordu. Söz çağının değil yazı çağının ürünüydü. Türkçenin Latin harfleriyle ilk görüldüğü kaynaklardan birisi olan Codex Comanicus da benzeri bir sürecin ürünü olmalıydı. Liste, ticaretin değil hayatı algılamanın, adlandırmanın yöntemine dönüştü. Liste yapabilenlerle yapamayanlar, listeye girenlerle giremeyenler, listeye göre göze girenlerle gözden düşenler iç içe yaşıyorlar. Ben bir liste yapsaydım kendimden başlardım. Başlayabilir miydim? Önce kendimi yazardım listenin başına. Kendime doğru varmak için vazgeçmek zorunda olduğum şeylerin listesini çıkarırdım. Çıkarabilir miydim? İnsanı kendisinden çıkarak başkasına dönüştüren listeleri bir bir indirirdim yapıştığı yerden. Yapabilir miydim? Liste bu...",male
405,"Bizim ülkemizde duygusallık diğer ülkelere göre daha fazladır. Türk antrenörlerin her zaman söylediği bir şey vardır: İyi oyun değil, kazanmak önemliydi. Trabzonspor'un dün iyi oynamamasının nedeni psikolojikti. Her zaman söylenen 'Geriden gelen takım avantajlıdır' lafı doğru değildir. Geriden gelen takım stres altındadır. Trabzonspor dün kazandı, Fenerbahçeli futbolcular strese girdi. Artık kazanmak zorundalar. Bugünkü maçta öne geçseler bile stresli olacaklar. Onların da duyguları var. Trabzonspor'da dün psikolojik etkenlerin yanı sıra teknik olarak da aksaklıklar yaşandı. Bunda en önemli etken Trabzonspor orta sahasının işlemeyişiydi. * * * Orta alanda dün kimin nerede oynadığı belli değildi, ben anlayamadım. Tabii Konyaspor'un da mutlak kazanmak zorunda olduğu bir maçtı. Müthiş diri, saldıran bir takım. Bu da Trabzonspor'u zorladı. Konyaspor risk aldı, saldırdı. Ama Trabzonspor özellikle ikinci yarıda arkaya yaslanınca Konyaspor'un bu handikapından yararlanamadı. Puan olarak değerlendirdi ama oyun olarak değerlendiremedi. Trabzonspor'un oyuncularını tek tek değerlendirdiğimizde ilginç şeyler gözümüze çarpıyor. Mesela Umut... Boş kaleye atamaz, saç baş yoldurur ama mücadele etmemezlik yapmaz. Her zaman savaşır. Umut, kolektif bir oyuncu ama gol vuruşlarında sıkıntısı var. Bu yaştan sonra bunu çok geliştiremez, sadece güvenini artırabilir. * * * Alanzinho... Bu oyuncunun da ortalaması yok. Bir var, bir yok. Aslında Burak da bu yapıda bir oyuncu. Bu sezon iyi oynuyor ama kötü maçlar çıkarabilir. Yattara'yı ele alalım. Bir sezonda 7-8 maç oynayıp bu kadar sevilen biri daha var mı? Jaja da aynı tipte bir oyuncu. Yetenekli futbolcu ile faydalı oyuncuyu ayırmamız gerekir. Jaja da senelerce Trabzonspor'da kalsa bundan ileriye gidemez. Takımın dengesini de bozuyor. Jaja ya olağanüstü oynar, ya da sahada görünmez. Dün çıkınca Trabzonspor'un üretkenliği bitti. Selçuk... İlk kez Selçuk'u yorgun gördüm. Colman da kuvvetli değil. Zaten Colman eski Colman olsa Selçuk bu kadar yıpranmazdı. Giray... Çok formda. 160 km'lik arabası var, 161'i zorluyor. Trabzonspor'un dün kötü oynamasının nedeninin mazereti vardır. Ama bu bir kez olmalı. Trabzonspor böyle oynamaya devam ederse G.Saray'dan 3 yer. Bu kadar kötü bir G.Saray bile Trabzonspor'u yener. Trabzonspor'da dün kaleci Tolga iyi kurtarışlar yaptı. Öz güven kazandı. Kalede bir soru işaretleri vardı, bunları giderdi.",male
406,"Gökyüzünü çalmak Görünen ki bir süre sonra göğe bakma hakkımız elimizden alınacak. Ne yakarış ne de teselli için oraya baktığımızda kendi sonsuzluğumuzu göremeyeceğiz. Yön yön, metre metre elimizden alınacak gökyüzü. İstanbul asıl belki şimdi barbarların, haçlıların yağmasına uğrayacak. Bir süredir İstanbul'un tarihî silüetinin yeni yapılarla bozulduğu tartışılıyor. Yeni tartışılmıyor aslında bir süredir kavga ediliyor. Gökkafes ve Park Otel bu kavganın iki ana odak noktasıydı. Park Otel bir kara ucube gibi şehrin üstünde hayalet haliyle kaldı, Gökkafes ise alabildiğine mağrur, müşterilerini ağırlamayı sürdürüyor. Biraz belki Proudhon'un 'Mülkiyet Nedir' kitabına da bakmak gerekir bu konuda, fakat asıl sorulması gereken, bir şehrin tam olarak hangi halleriyle kimin olduğudur. Hele tarihî şehirler söz konusu olduğunda, iktidarı ve parayı eline geçiren, güç sahibi herkes dilediği gibi şekillendirebilir mi bir şehri? Kapitalizmin tarihine ve Batı'nın geçmişine baktığımızda iki çatışık durumla karşılaşırız. Korumacı tavır ve yıkımcı tavır. Sadece II. Dünya Savaşı'ndaki yıkımlar bile yeterlidir bazı şeyleri anlamaya. Ne var ki, geçen hafta gazetelerde yer alan bir habere bakılacak olursa, Fransızlar, 'çakma Paris' bile inşa etmişler, şehirlerini hava saldırılarından korumak için. Ve yine eğer, bu efsane doğru ise, Paris sırf yıkılmasın diye teslim olmuş. Öte yandan kimi Amerikan ve Uzakdoğu şehirleri düşünüldüğünde, insanoğlunun Babil iştihasının sönmediği görülecektir. Doğudan batıya salınan bir ateş rüzgârı... Babil iştihasından söz etmekle haksızlık mı ettim? Babil'in yükselme arzusunun kökeninde dinle ilgili bir mesaj mutlaka vardır. Lakin, bu yeni şehirlerde, Ortadoğu'dan Malezya'ya kadar uzanan her yerde bir gökten çalma arzusu da barınmaktadır sanki. Şimdi ben sabahın ilk saatlerinde İstanbul'u her gün biraz daha saran bu gökyüzü hırsızı binalara bakıp bakıp içleniyorum. İnsanın toprak üzerindeki mülkiyet savaşı demek gökyüzüne kaydı. Eskiden bahçelerden, çiçeklerden, doğadan, sudan, temiz havalardan bahsedilirken şehirler, evler, binalar artık yıldızlara yakın olmak, yukarıdan bakmak, her şeyin mutlak hakimi olmakla vasıflandırılıyorlar. Doğrusu gazetelerde yazılan haberlere, tartışmalara da çok şaşırıyorum. Şehrin kimin olacağı, gelecekte söz sahibinin kimler olacağı belirlenmeden silüet tartışması çözüm getirir mi? Biraz daha dışarıda, hiç şehrin silüetini bozmamış gibi gözükse binanın gökyüzüne çakılması doğru mu? Gökyüzü kimin, kimlerin ki? Rüzgârların, kuşların, bulutların, yağmurun, uçurtmaların, karın, ufkun, dahası dilediği yöne dilediğince bakabilmenin hakkını kim koruyacak? Arsa azlığı, mekân ihtiyacı, yüksek kazanç, şehirleşme modaları açıklayabilir mi bütün bunları? Toprağın hakkı, sırtüstü uzandığı yerden sonsuzca seyredebileceği gökyüzüne kadar uzamaz mı? Bir düşünelim, Edirne şehrinin en tipik özelliği, Mimar Sinan'ın şaheseri Selimiye'dir. Selimiye şehrin hangi yönünden girerseniz girin, kalem gibi minareleri ile bir sükun abidesi olarak sizi selamlar. Göğe yükselen minareler adeta yükseldikçe incelir ve ipek narinliğine bürünür. Nazikçe silinir, kaybolur. Göğe açılmak arzusu, tam tersi istikamete yönelir, tevazu öznesi olan toprağa doğru derinleşir. Bu dikeylik içindeki tevazu teslimiyeti göklerin ve yerin mutlak sahibi karşısında insanın sergilediği gönülden bir teslimiyettir. Şimdi, gelecekte bir gün, şehrin başka bir köşesine gökdelenler dikildiğini düşünelim. İster istemez bir kıyas olmayacak mı görüntüler arasında? Tevazu meydan okumayla, doymak bilmez iştihayla birleşmeyecek mi? Gökyüzünden çalmak diye bir şey vardır bu yüzden. Ve hiçbir kimsenin herkesin ortak zenginliği olan bu şekilsiz ve ölçümsüz mekânı kapma hakkı olamaz. Arsalar, binalar, bahçeler, göller birilerinin malı olabilir. Fakat şehrin göğü, hele İstanbul'un ufukları kimsenin malı değildir. Televizyon ekranlarında kahkahalar patlatarak göğe yükselttikleri binaların satışını yapan kimselere silüet meselesinden hareket edilerek cevap verilemez. Bu bir mekân, zaman ve hayat anlayışıdır. Bir şehrin gökyüzüne yükselen çok katlı bir binanın sahibi şehrin geleceğini de hapsetmektedir kendince. Gelecekteki mirasçıları adına hak edilmemiş gizli bir fetihtir bu. Eski İstanbul'dan bahseden seyyahlar, şehrin minareler eşliğinde kurduğu eşsiz uyumu, yüksek mekân müziğini öve öve bitiremezler. Mekân, göksel bir karakter kazanır bu satırlarda. Ne su, ne deniz, ne bahçeler ne de gökyüzü insanın ufkunu kapatmaz. Haydi diyeceğim ben de, bilerek ve özellikle diyeceğim, bu yeni binalar, bu yüksek binalar aslında birer yeni ufuk duvarıdırlar. Ne albenili camları, ne nefes kesen reklamları, ne otuzuncu katlarındaki yüzme havuzları ne de herkesin iştahını kabartan sosyal sınıf çağrışımları bunu engelleyemez. Hırsızlık, mal gibi gözükmeyen hakikatte maldan daha değerli şeylere yönelmiştir yazık ki. Gelecekte bir bebeğin göreceği istikamete el koyulmaktadır. Bir kuş yumurtasının, bir rüzgâr nazının hakkı saklıyken oralarda.",male
407,"Güya yargı karşısında kimse ayrıcalıklı değildi Can Ataklı catakli@gazetevatan.com Durumu görüyorsunuz değil mi? MİT savcılığa başvurarak müsteşarının savcılık tarafından “şüpheli kişi” sıfatıyla ifade vermek üzere davet edilmesine itiraz etti. Savcılık eski müsteşar ve yardımcısı hakkında “yakalama emri” çıkarttı. Mevcut Müsteşar‘ın ise ifadesi Ankara’da alınacak. İsteyen bir savcı MİT Müsteşarı’nı “şüpheli” sıfatıyla ifade vermeye çağırabilir mi? Normal hukuk prosedürüne göre hayır. Savcılığın bunu yapabilmesi için Başbakanlığa başvurması ve izin istemesi gerekir. Ancak bu iktidarın oluşturduğu özel yetkili savcılar bu kapsamın dışında kalıyor. Özel yetkili savcılar diğer savcılara göre çok daha yetkili ve ister MİT Müsteşarı ister başka biri olsun fark etmiyor. Nitekim eski Genelkurmay Başkanı İlker Başbuğ’un ifadesi alınmak istendiğinde de aynı sorun ortaya çıkmıştı. Hukukçular ikiye bölünmüştü ancak yargı AKP iktidarı tarafından kendisine verilen yetkiyi kullanarak Başbuğ’un sorgulanabileceğine karar verdi. Üstelik eski Genelkurmay Başkanı’nın durumu MİT Müsteşarı’nınkinden çok daha farklıydı. Çünkü yine bu iktidarın “ileri demokrasi” diyerek çıkardığı ve halkın da evet dediği son anayasa değişikliklerine göre Genelkurmay Başkanları ancak Yüce Divan yani Anayasa Mahkemesi tarafından yargılanabildiği halde, özel yetkili savcılar bunu da kabul etmediler. Sonucu biliyorsunuz, saatler süren sorgudan sonra eski Genelkurmay Başkanı İlker Başbuğ mahkemeye çıkarıldı ve tutuklandı. Şimdi hükümet ne yapıyor? MİT Müsteşarı’nı kurtarmak için tek madelik bir kanun yapıyor. Bugüne kadar eleştirilen her yargı eylemine “Yargı bağımsızdır, kimsenin ayrıcalığı olamaz, gazeteci olmak, asker olmak, Genelkurmay Başkanı olmak önemli değildir, yargı önünde herkes eşittir” diye sahip çıkıyorlardı. Oysa şu anda AKP’de derin bir öfke var. AKP ve yandaş medya “Yargıda skandal” başlıkları atıyor, AKP sözcüleri ve yandaşlarla yalakalar “MİT Müsteşarı PKK ile bağlantılı gösterilerek ifadeye çağrılamaz” diyor. Ortaya çıkan şu ki, bugüne kadar yazdıklarımda çok haklıymışım. Bu iktidar ve yandaşları demokrasiyi, hukuku, özgürlükleri, yasaları ve yargıyı işler sadece kendi arzuları doğrultusunda yürüyorsa ağızlarına alıyorlar. İşler aleyhe döndüğü ortada ne demokrasi ne hukuk ne özgürlükler kalıyor. ***** Şerefli dinleme şerefsiz oldu Medyada kendisini tabuları yıkan demokrasi kahramanı olarak sunan bir şimdi birden ateş küpüne döndü. Çünkü meğer bu gazetenin Başyazarı, Genel Yayın Müdürü, bazı yazarları hem yasal hem de yasa dışı yöntemlerle dinleniyormuş. Üstelik mahkemeler dinleme izinlerini “terörist faaliyetleri izleme” kapsamında vermiş. Şimdi “bu nasıl hukuk?” diyor. Oysa neredeyse herkesi karalayan, aşağılayan, itibarsız hale getiren ve en önemlisi yüzlerce kişiyi tutuklattıran telefon deşifreleri hep bu gazetede yayınlanırdı. Gazetenin Yazı İşleri Müdürü yaptıkları işin ne kadar yüce olduğunu kanıtlamak için “Demokrasi için telefon dinleyen de dinleten de şereflidir” diye yazmıştı. Yazı İşleri Müdürü gazetesi adına yazdığı yazıda “Hatta demokratik rejimi yıkmaya yönelik karanlık planlara karşı demokrasiyi, hukuk devletini korumak bir kamu görevidir. Böyle karanlık kumpaslara şahit olan devlet görevlilerinin bunları deşifre etmesi en birincil vazifeleri, anayasadan kaynaklanan mecburiyetleri, hatta vatani borçlarıdır. Evrensel demokrasi ilkelerine göre bu amaçla yapılan gizli telefon ve ortam dinlemeleri de mübahtır, caizdir hatta sevaptır” diyecek kadar da ileri gitmişti. Şimdi işe bakın. Dünün “şerefli” dinlemeleri sıra kendilerine gelince “şerefsiz” dinleme oldu. Eeee bir yerde ayak dolanacak elbette. ***** “Korkacak ne var, yargıya güvenin, gidin aklanın” Başlıktaki cümle, AKP iktidarının Türkiye’yi dönüştürme operasyonlarına başladığı günden beri en çok duymaya alıştığımız sözlerden biri. Türkiye’nin aydınları, gazetecileri, akademisyenleri, rektörleri, emekli ve muvazzaf subayları ite kaka gözaltına alınır, evleri didik didik aranır, hepsi hapishanelere doldurulurken, yapılan hukuki hatalara dikkat çekenlere karşı hep bu söz söyleniyordu. “Eğer bir suçun yoksa korkacak bir şeyin de olmaz, git yargıya, suçsuzsan aklanırsın.” Laf doğru da, yıllardır içerde tutulan ve haklarındaki suçlamaları bile bilmeyenler ne yapacaklar? İktidarın yarattığı yargı terörü şimdi geldi kendini vurdu. Kıyamet koptu. MİT Müsteşarı’na böyle suçlama yapılabilir miymiş? İyi de yapıldı işte. Eğer MİT Müsteşarı bu suçlamaları kabul etmiyorsa yargıya güvenmeli. Gidip ifadesini vermeli. Haklılığını ve suçsuzluğunu kanıtlamalı. Bu kadar basit yani. ***** Din İşleri Yüksek Kurulu Başkanı Raşit Küçük, vatandaşa kırmızı ışıkta geçmenin caiz olmadığını anlatacaklarını söylemiş. Anlaşıldı, “Kurallara uyun, yoksa araba çarpar”ın yerini, “Kurallara uyun, yoksa Allah çarpar” alıyor! (Gani Yıldız) ***** Savcı yerine Köşk MİT olayının en çarpıcı noktası Müsteşar’ın savcılık çağrısına uymak yerine soluğu Çankaya Köşkü’nde alması oldu. Müsteşar’ın Başbakan’la görüşmesi Cumhurbaşkanı ile görüşmesinden sonra gerçekleşti. Oysa Müsteşar Cumhurbakanı’na değil, Başbakan’a bağlı. Böylelikle Müsteşar bir yargı konusunu Köşk’e taşımış oldu ki, bu da iktidar kanadında yargı bağımsızlığı lafının palavra olduğunu kanıtlıyor. İktidarın “yargı bağımsızdır” söylemi, yargının sadece kendi emir ve talimatlarını yerine getirmesi anlamındadır. İşin ucu kendine dokunduğunda ne yargı kalıyor ne de bağımsızlık. Türkiye de bunu hak etmiyor. ***** Gençlerden ‘Gençliğe Hitabe’ eylemi Türkiye Gençlik Birliği’nin bugün Ankara’da Atatürk’ün Gençliğe Hitabesi’ni okuma eylemi yapacaklarını öğrendim. İktidar yandaşlarının Atatürk’ü kötüleme ve izlerini silme arzularını yerine getirebilmek için ortaya attıkları “Atatürk’ün gençliğe hitabesi okullardan kaldırılsın” önerisini protesto eden gençler bugün saat 13.00’te Ankara’da “İlk Meclis” önünde bir araya gelecekler. Bazı siyasi parti ve sivil toplum kuruluşlarının da destek vereceği eylemde Atatürk’ün Gençliğe Hitabesi hep bir ağızdan okunacak.",male
408,"G.Saray'ın bu sene değil gelecek yılı da kaybedildiğine dair de kuşkular başladı. Şöyle ki, sezon başında aldığınız futbolcularla yollarınızı ayırabiliyorsunuz. Ama devre arasında aldığınız futbolcular da büyük takım futbolcular değil. G.Saray'ın bu kadro ile gelecek sezon da şampiyonluğa oynamayacağı kesindir. Bu kadar külfetin altına neden girildi? *** G.Saray'ın dün akşam 40 milyondan fazla taraftarı vardı. F.Bahçeliler, Trabzonlular, Beşiktaşlılar ve Kayserililer G.Saray'ın yenmesini istedi. G.Saray'ın hali hiç iyi değil. Sarı-kırmızılı takım son 4-5 maçtır 4-5 pozisyona girdi. Son iki maçta net pozisyona bile giremiyor. Düşünebiliyor musunuz. Son golü Servet atmış. Bunda kaliteli eksikliği var. Hagi'nin şaşkınlığı var. Hagi'de vizyon sorunu var. Vizyonu dar. Aldığı futbolcular neden kendi ülkesinden. Çünkü İstanbul ile Bükreş arasında gitmiş gelmiş, kafası orada kalmış. *** G.Saray'ın puan derdi yok artık, G.Saray'ın geleceğini düşünmesi gerekir. G.Saray yolu gözükmeyen bir yolda. G.Saray'ın bu kadrosu Süper Lig'de ilk 3'e girebilir mi? Mümkün değil. G.Saray'dan bir kere ve tutan yok. İstatistiğine baktığımızda bunu görüyoruz. G.Saray Hagi ile 8 gol atmış, 11 gol yemiş... Yönetim, takım, Hagi hiçbir şey iyi gitmiyor. G.Saray'ın yıldızları bile sonu işaretli. Yazık günah değil mi? Beşiktaş taraftarı 13-14 puan geriye olmasına rağmen maçlara gidiyor. Neden? Çünkü sahada takım görüyor, futbolculara inanıyor. G.Saray'da bu yok. *** Üstelik maliyet olarak G.Saray daha çok para harcadı. Bursaspor son iki yıldır ligin zirvesinde. Bursaspor'da ciddi bir değişim var. Kadrosunu inanılmaz genişletti. Ertuğrul Sağlam'ın çok önemli bir özelliği var. Sağlam'ın çıkaracağı ilk 11'i kimse tahmin edemiyor. Ama sahaya çıkardığı 11'e de herkes saygı duyar. Böyle bir şey oluşturdu. Sağlam'ın maç sonu çok önemli cümlesi var. Takım savunması ve disiplini. *** Ona göre bir kadro çıkardı dün ve sonuçta da doğru yaptı. Sercan ile Volkan'ı bu yüzden oynatmadı. Ama haftaya bu ikile şans verebilir. Bu bir teknik adam başarısıdır. Bursaspor özgüven kazandı. Bursaspor'u seyrederken yenemeyecek gibi geliyor. Ama bir bakıyorsunuz maç 2-0 olmuş. Bu oyun disiplininin önemini ortaya koyuyor. Sağlam çok doğru tercihler yaptı. Bursaspor, Sivas maçını da çok ciddiye almalı. Sivas kesinlikle eski Sivas değil.",male
409,"Uzun tutukluluğu eleştirenler yalan söylüyor Can Ataklı catakli@gazetevatan.com Yıllar önce başlayan Ergenekon, ardından Balyoz ve türevleri Odatv, andıç gibi davalar nedeniyle tutuklanan yüzlerce kişi için özellikle AKP’liler ve yandaş-yalaka kesimden hemen her gün bir “uzun tutukluluklar olmamalı” demeci dinliyoruz. İlk bakışta son derece samimi, hukuka bağlılığı, demokrasinin gereğini savunmak gibi görünse de durum asla öyle değil. Kimse gerçek fikrini söylemiyor. Daha “hoş” ve “demokratik!” göründüğü için yapıyorlar bu açıklamaları. Çünkü biliyorlar ki, ne kadar “timsah gözyaşı dökseler de” durum asla değişmeyecek. Çünkü biliyorlar ki, uzun tutukluluklar mahkemelerin değil siyasi iktidarın yaptırımı. Çünkü biliyorlar ki tutukluluk bir önlem değil, kişilerin özgürlüklerinin kısıtlanması, karalanması, aşağılanması için uygulanıyor. Ve hepsi bunlardan son derece memnun, mutlu. Zaten öyle olduğu için artık gündemimizde “yargı, adalet, karar” gibi kavramların hiçbiri kullanılmıyor, yerlerine tutukluluk konuldu. Tutuklamak adaleti yerine getirmek için uygulanmıyor, kişiden intikam almanın bir yolu. Bunları bizzat iktidar sözcülerinin ve yandaş-yalakaların söylediklerinden çıkarıyorum. Ekranlar, köşeleri ve malum internet siteleri “O da tutuklanacak, da görecek gününü, yakındır, çember daraldı” türü çığırtkanlıklardan geçilmiyor. Ama bakıyorsunuz aynı isimler “Uzun tutukluluk cezaya dönüşmemeli, insanlar tutuksuz yargılanmalı” diyorlar hiç utanmadan. Kimileri de farkında olmadan tutukluluk konusunun aslında bizzat iktidarın en tepesinin kararı olduğunu itiraf ediyor örneğin. Geçenlerde bir TV kanalında iktidar payandası bir profesörü izliyordum ibretle. Hesapta “sosyal demokrat” kesimden. Ama ona göre bu iktidar kadar demokrasiden ve hukuktan yana, Türkiye’yi kadar ileri götürüyor ki, çaresiz da bunları destekliyor. Bakıyorum da uzun tutukluluktan yakınıyor. Ama sunucunun “Muhtıra yazan Yaşar Büyükanıt’ın da adı gündeme gelebilir mi?” sorusuna karşılık “Dolmabahçe görüşmesinde ne karar alındı onu bilmiyoruz” diye cevap veriyor. İnanılır gibi değil. Sözde sosyal demokrat olan bir profesör “Tutuklamalara aslında Başbakan’ın karar verdiğini” söylüyor. O demokrasi kahramanı profesör bir hukuk devletinde başbakanla genelkurmay başkanının gizli görüşme yapamayacağını, hukuku yok sayan pazarlıklar yapıp kendi istekleri doğrultusunda kararlar alamayacaklarını söylemiyor bile. O demokrat profesöre normal geliyor bu. Çünkü durum, herkesin bilinçaltına işlemiş zaten. Herkes biliyor, herkes anlıyor oynanan oyunu. Sadece, bu işte figüran olmayı içlerine sindirenler ekranlardan beyin yıkamaya devam ediyorlar. Profesörlerimizin bazılarının hâli budur işte. ***** Çay üreticileri de kaçaktan mağdur Uludere’deki trajediden sonra iktidar ve yanlıları “kaçakçılığı meşru göstermeye” çalıştı biliyorsunuz. Anladığımız kadarıyla kaçakçılık adeta bir devlet politikası haline gelmiş, ne karışan varmış ne görüşen. Güya “bölgedeki yoksul vatandaşların tek geçim kaynağı” olarak sunuluyor ama ülkenin başka yerlerinde yaşayan yüz binlerce kişinin nasıl mağdur edildiğinden hiç bahis yok. Muz üreticilerinin durumunu kendi ağızlarından aktarmıştım. Bugün de Rize’den gelen bir mesajı size sunmak istiyorum. “Meşru hale getirilen” kaçakçılığın Rize’ye vurduğu darbeyi görün. O okur mesajı şöyle: Merhabalar Can Abi; Son yazılarınızda kaçakçılığa değinmişsiniz. Rize Güneysu’da çay üreticisiyiz. Çay üretimi de birkaç yıla kalmaz bitme noktasına doğru ilerliyor. Bilinçsiz politikalarla suni gübrelemeyle toprak özelliğini yitirmek üzere ve ülkeye giren kaçak çay ile birlikte çay üretimi ciddi sıkıntılar yaşamaktadır. Annem ile çay üzerine sohbet ederken şöyle der; eskiden 1 kilo yaş çay ile 3 kilo şeker veya 2 kilo zeytin alırdık. Şimdi ise 9 10 kilo yaş çay ile ancak 1 kilo zeytin alabiliyorsun. Durum bu işte. Herhalde çay üreticisinin hâlini bundan daha iyi anlatan cümle olamazdı. Konuyla ilgilendiğinizden dolayı sizi kutlarım ve çok teşekkür ederim. Zaten yazılı medyada bütün yazarlar siyasi yazılarla gündemi oyalıyorlar. Vatandaşın gerçek sorunlarıyla ilgilenen yazar pek kalmadı. Halkın gerçek sorunlarını daha çok gündeme getirmelisiniz. Bu son cümlemi tekrar yazmak istiyorum. HALKIN GERÇEK SORUNLARINI DAHA ÇOK GÜNDEME GETİRMELİSİNİZ... ***** Ah canııım,yeni mi fark ettin! Ufak boylu bir bir “sanatçı” ile röportaj yapmış. Ne sanatçısı olduğunu bilmiyorum. Röportajın hiçbir yerinde geçmiyor. Gazete kısaca “sanatçı” diye tanıtmış. Açıkçası merak edip de ne sanatı yaptığını araştırmadım bile. Bu zat “yarı yolda bırakıldıklarından” yakınıyor. Meğer demokrasi ve hukuk yolunda iktidar partisinin çok iyi işler yaptığına inanıyormuş. Bu nedenle oyunu AKP’ye vermiş. 12 Eylül referandumunda da “yetmez ama” diyerek evet demiş. Bununla da gurur duyuyormuş. Sonra bir İçişleri Bakanı çıkmış her şeyi tarumar etmiş. Meğer iktidar bugüne kadar sanata ve sanatçıya çok saygılıymış, ama yok mu İçişleri Bakanı!.. Bu “sanatçı” Türkiye’ye uzaydan mı geldi acaba? Yalakalık yapmayan sanatçılara edilen hakaretleri bilmiyor herhalde. Sanatın içine tükürüldüğünden, ucube denildiğinden, asalaklar diye tanımlandığından haberi yok belli ki. Sırf iktidara karşı konumlandıkları için aşağılanan, karalanan, haklarında dava açılan sanatçılardan da bihaber. “Yetmez ama” diyen mantık bu işte. Konjonktürel bunlar konjonktürel. Ağababaları kavga ediyor ya iktidarla, pay kapacaklar. ***** Yardım eder misiniz? Bir yardım talebini sizlere aktarmak istiyorum. Umarım bu sese kulak veren çıkacaktır. “Bizler Güneydoğu’nun ücra bir yerinde Mardin’in Midyat İlçesi Efeler İlköğretim Okulu’nda okuyan bilgiye aç, öğrenmeye susamış öğrencileriz. Okul müdürümüzün ve öğretmenlerimizin insanüstü çabalarıyla, kendi yaşamlarından verdikleri ödünlerle bilgiyi keşfe çıktık. Bu büyük yolculukta siz büyüklerimizin desteğine ihtiyacımız var. Okulumuzun kütüphanesinde ne bir roman ne de bir öykü kitabı var. Romansız öyküsüz büyüyoruz biz! Sadece eksiğimiz bunlar değil tabii ki; yardımcı ders kitaplarımız da yok... Türkülerde olduğu gibi Ilgaz Anadolu’yu keşfetmek daha sonra dünyaya açılmak gözlüğünü atıp evrensel bakabilmek için bilgisayarımız da! Siz büyüklerimizin okuyup bir kenara bıraktığı kitaplarına, kullanmadığı pergeline, cetveline, doğru ya da yanlış işaretlediğiniz test kitaplarınıza hatta fazla silgilerinize bile talibiz. Eğer bunlar olursa sizlere söz “Mardin’de Oxford vardı da okumadık mı?” demeyecegiz! Yardımlarınızı Efeler İlköğretim Okulu’na verilmek üzere Mardin Midyat İlçe Milli Eğitim Müdürlüğü’ne gönderebilirsiniz.”",male
410,"Emek Cephesinde Neler Oluyor? 23 Temmuz 2011 Cumhuriyet Gazetelerin, tıpkı ekonomi sayfaları gibi iş ve işçi yaşamına ilişkin sayfalarını genellikle atlarız. Ya da ortalama okuru, bu konularla pek ilgilenmez. Oysa toplumsal yaşamın nabzı buralarda atmaktadır. Her birimizin kişisel yaşamlarımızdaki soruların ve sorunların nedenleri ve yanıtları genellikle buralardadır… İlk sayfaların manşetlerini işgal etmiş olan siyasal olguların, demeçlerin, tartışma ve çatışmaların ya da ilgimizi çeken başkaca çarpıcı haberlerin kaynakları da genellikle bu konularla ve olgularla ilişkilidir… *** Ülke gündeminin ön sırasında yer alan olaylarla ilgilenmekten bir fırsat bularak iş ve işçi yaşamına, bir başka deyişle emek cephesine göz attığımızda, nelerle karşılaşıyoruz? Son günlerde bu alanda, bu “cephe”de neler oluyor? Baştan alalım… Tekel işçileri ne durumda? Kaç tanesi işsiz, kaç tanesi işine geri döndü, kaç tanesinin evinde çorba kaynıyor, kaç tanesi çocuğunun okul giderlerini karşılayabiliyor, bir ara gündemi onca işgal eden 4/C belası ne durumda vb... Bu soruların yanıtlarının çoğu ne yazık ki olumsuzdur... Yaşadığımız dönemlerin hızına uygun olarak bütün bunlar toplumsal bellekten hızla siliniyor ya da silinmeleri için sistemin bütün olanakları kullanılıyor… *** Son günlere gelelim… Emekçilerin kazanılmış en önemli haklarının başında gelen “kıdem tazminatı”nın bir “fon”a devredilerek ortadan kaldırılma girişimi, ülkemizdeki bütün emekçileri, emeğiyle yaşayan herkesi ilgilendirmesi gereken bir konudur... Siyasal iktidarın, herhalde patron işbirliğiyle, giriştiği bu sinsi oyuna mutlaka geçit verilmemelidir... Parlamentodaki işçi temsilcilerinin, sendikaların, meslek örgütlerinin şu günlerdeki başlıca konusu herhalde bu olmalıdır... Dünya kapitalizmi çıldırmış olabilir... Bizdeki cılız kapitalizmin bu çılgınlığın bir parçasını oluşturması da kaçınılmazdır... Fakat emekçinin ve örgütünün yaşamsal görevi de bu çılgınlığa dur demek, onu durdurmaktır... *** Özellikle “Cumhuriyet” ve “Birgün” gazetelerinin “emek” ve “çalışma yaşamı” sayfalarına göz atıldığında, ülkenin nasıl içten içe kaynadığı görülebiliyor... Hemen her yerde, neredeyse her ilde, her bölgede bir emekçi direnişi ve bu direnişe karşı işverenin devlet desteğindeki baskısı, zulmü, yasa ve ahlak dışı saldırısı görülebiliyor... DİSK’e bağlı Birleşik Metal-İş Sendikası üyesi oldukları için işten atılan 120 MAS-DAF işçisinin Düzce’deki fabrika önünden Ankara’ya doğru başlattıkları yürüyüşe valilik emriyle jandarma tarafından yapılan engellemenin fotoğrafları, ülkemiz ve günümüzdeki siyasal iktidar bakımından utanç belgeleridir. Emekçiler, adi suçlulara bile reva görülmemesi gereken bir saldırganlıkla kollarından bacaklarından yakalanmış kargatulumba sürükleniyor. Valilik emriyle işçiler ve sendika yöneticileri gözaltına alınıyor. Ertesi gün, yine “Cumhuriyet” ve “Birgün”de (göz gezdirdiğim başka gazetelerde göremedim) işçilerin bütün bu baskılara karşın yürüyüşlerine başladığı ve 10 gün içinde Ankara’ya ulaşmalarının beklendiğini okudum... Emekçiler, emeğiyle yaşayan herkes, onları geçtikleri her yerde, alkışlarla, çiçeklerle karşılamalıdır… *** Ülke kaynıyor…. 21 Temmuz tarihli “Cumhuriyet”in “Emek” sayfasında, “Her Yerde Direniş Var” başlığıyla verilen ana haberde, kimi yerde birkaç işçinin başlattığı ve sürdürmekte olduğu direnişlerin dökümünü buluyoruz… Direniş mekânlarının belirtildiği alt haber başlıklarını sıralıyorum: Samsun Gazi Devlet Hastanesi, Gebze Legrand Fabrikası, İzmir Form Mukavva Fabrikası, Burger King Çağrı Merkezi, Tuzla Kubatoğlu Fıratpen Fabrikası, Ontex-Canbebe Fabrikası, DESA işçileri, Taşeron PTT işçileri, Darıca Berikap Fabrikası, Balıkesir İşbir Sentetik Dokuma Fabrikası, Zonguldak Star İnşaat ve Ticaret AŞ, İstanbul Casper İşçileri, Çorlu Polyplex Europa Fabrikası, Gebze GEA Klima Fabrikası, Tuzla Kampana Deri Fabrikası... Bunlara 20 Temmuz tarihli “Birgün”deki bir haberi, Taksim Eğitim ve Araştırma Hastanesi’ndeki işinden atıldığı için bir haftadır direnişte olan Güllü Hanoğlu’na ilişkin haberi ekleyelim... Bütün bu direniş mekânlarını bir bir ziyaret etmek, direnişçilerin ellerini sıkmak, yanaklarından öpmek, elimden gelebilecek her türlü desteği göstermek isterim… Bu, yörelerde, en azından yakınlarında yaşayan herkesin görevi… *** Emekçileri, direnişçileri yalnız bırakmayalım… Demokrasinin de, hakça, eşitçe, insanca bir yaşamın da, onların omuzlarının üzerinde yükseleceği, hiçbir zaman eskimeyecek bilimsel bir gerçektir...",male
411,"İstanbul nasıl Türk oldu? ATİLLA DORSAY 18.02.2012 FARUK Aksoy büyük hayalini gerçekleştirdi. Ve yıllardır tasarladığı, fetih üzerine filmini yaptı. Aynı zamanda şanlı geçmişimizin ve zengin tarihimizin önemli olaylarını sinemaya taşımak konusunda uzun zamandır ilk büyük adımı da atarak... 160 dakikalık bu dev film, Fatih Sultan Mehmet'in hayatını hemen sadece fetih çerçevesi içinde özetliyor. Aslında böyle bir proje, sıradan bir tarihsel film değil. Çünkü İstanbul'un fethi gerçekten de çok önemli ve ölçüde sinemalaştırması belalı bir olay. Bir yandan iki ay sürmüş, döneminin bütün teknik gelişmelerini kullanmış bir büyük aksiyon olayı ve onun çekimi çok zor filmi. Öte yandan tarihin gidişatını değiştirmiş, Türkleri kesinlikle Avrupalı yapmış ve kimilerinin uygarlıklar çatışması, kimilerinin de birbirini tamamlayan kültürler dediği büyük sentezi tarihe armağan etmiş bir olay. Aksoy, sinemamız için çok büyük bir bütçenin de katkısıyla, sorunu makul biçimde çözmüş. Gerçi ilk yarı hızla geçen kişilerin tanıtımı ve düğümlerin sergilenmesiyle, bir tür resimli Osmanlı tarihi gibi durmuyor değil! Ama ikinci yarıda, kuşatmayla birlikte film asıl temposuna ve etki gücüne kavuşuyor. Konsantiniye ve de Edirne, Venedik, Cenova gibi kentlerin eski gravürlerden canlandırılması inandırıcı. O dev topların dökümü, abluka, gemilerin kaydırılması gibi zor sahneler, yeterince çözümlenmiş. Dövüşler hiç fena değil, özellikle Ulubatlı Hasan'la Justinianus'un görkemli düellosu evrensel bir düzeyde. Oyuncular, görüntü ve müzik çalışması da son derece tatmin edici. Keşke biraz daha ayrıntılara girilebilse, örneğin Fatih'in sanat ve kültüre düşkünlüğü gösterilebilse ya da içine girilen Osmanlı, Katoliklik ve Ortodoksluk dünyalarından daha özel şeyler konabilseydi... Ya da kimi yerlerde film biraz aşırı bir milliyetçiliğe ve ulusal propagandaya saplanmasaydı. Yine de belli bir dengeyi koruyan ve temelde karşıtlarımızın da hakkını veren bir film. Sonuç olarak amacına ulaşmış ve sanırım büyük bir kitleye ulaşacak bir film bu... Tarih sahnesinde yeniden yükselmeye başlamış bir toplumun, bu yükselişin en önemli etaplarından birine eğildiği ve bizim için önemli bir yapım.",male
412,"Ülke AKP’ye Teslim “National Geography” belgesellerinde karşımıza sık sık çıkar. Bir yırtıcılar sürüsü, gövdece kendilerinden çok büyük bir başka hayvanı gözlerine kestirmişlerdir. Bir otobur olan bu iri hayvan tek başına ya da sürüsünün içinde ilerlemekteyken onu gözlerine kestiren yırtıcılar, yanından yöresinden ufak ufak saldırıya başlarlar. İri otobur neler olup bittiğinin farkında değildir henüz. Aptallığından, vurdumduymazlığından ya da belki korkusundan, bir şey olmuyormuş gibi yoluna devam etmeyi sürdürür. Yırtıcıların saldırısı artar ve sıklaşır. Onlar kurnazdır ve kendi aralarında örgütlüdürler. Çıkarları ortaktır. Koca gövdeden koparılacak parçalarından her birine bir pay düşecektir çünkü. Çok geçmeden, eğer sürü içindeyse sürüsünden koparılarak, tek başınaysa üstüne gitgide daha çok çullanarak koca gövdeyi yere sermeyi başarırlar. Gerisi bir yağma ve yırtıcılar için bir şölendir. Ülkemizin bugün içinde bulunduğu durum bu görüntüyü andırıyor. *** AKP ileri demokrasi savlarıyla geldi ve ahmak liberallerin, birtakım eski solcu taslaklarının gözlerini boyamayı da başardı. Sonra örnekteki yırtıcılar gibi, kurnaz ve örgütlü, hedeflerine adım adım ilerledi. Bugün geldiğimiz noktada ileri bir demokrasiden değil, olabilecek en kötü, en baskıcı, en ikiyüzlü, en ürkütücü bir yönetim biçiminden söz edebiliriz. Ülke siyasetinde yalan ve demagoji hiçbir zaman bu kadar ikiyüzlü bir kılığa bürünmemişti. Cumhuriyet Türkiyesi’nde alışık olunan şey, sağ ve sol arasındaki çatışmalardı ve bunların da yöntemleri, söylemleri belliydi. Bu ise bambaşka bir şey… Karşımızdaki güç gerekli gördüğünde kuzu postuna bürünerek sesinin en alt ve yumuşak tonundan konuşurken, bazen ve giderek çoğu kez yırtıcı dişlerini gösteriyor ve kararlı adımlarla hedefine doğru ilerliyor. Gerçi ilerleyecek pek bir hedef de kalmadı. Çünkü Cumhuriyet Türkiyesi yine örnekteki koca gövdeli, aptal otobur gibi yerlerdedir ve gövdesinin etleri parça parça koparılmaktadır. Kalbine ve beynine ulaşılması çok yakındır. *** Ankara’da ülkenin ve dünyanın gözü önünde sergilenen polis vahşeti, bir iç savaşa doğru sürüklenmekte oluşumuzun çok açık bir fotoğrafıdır. Ülke bu despotluğa boyun mu eğecek? Her fırsatta “milletim” deyip duran, Cumhuriyete karşı işlediği suçları “milletim böyle istiyor” kılıfı ardında haklı ve yasal göstermeye çalışan bir siyasal iktidar, bu milleti ikiye böldüğünün ve bölünmüş bu iki parça arasında öfke, kin ve nefretin giderek dizginlenemeyecek bir hız ve şiddetle yükseldiğinin farkında değil mi? Sen milletinin dört artı dört artı dört denen Cumhuriyet düşmanlığını, ya da Kutsal Kitabın ders kitabı gibi okutulmasını istediğini, desteklediğini nereden biliyorsun? Millet sadece sen ve sana oy verenler midir? Kaldı ki sana oy verenlere doğru dürüst anlatılabilse, acaba bütün bu ihanetler, yalanlar, dini siyasete alet etmeler, uygulamada zaten var olan “dindar çocukluk” hedefini de kapsaması kaçınılmaz “dindar gençlik” safsataları, sana oy verenler arasında bile bir çoğunluk desteği bulabilecek midir? Öyle bile olsa, millet sadece onlar mıdır? Sen belli bir kesimin oyuyla iktidara gelmiş ve yine ister istemez oradan gidecek olan geçici bir siyasal iktidarsın. Nasıl bütün bir milletin temsilcisi olarak konuşabiliyor, aynı zamanda da bu milletin en seçkin evlatlarını, gençlerini, emekçilerini, memurlarını, öğretmenlerini, polislerinden oluşturduğun ordunun zulmü altında inletiyor, yerlerde sürüklüyor, yaralıyor, katlediyorsun? İleri demokrasi dediğin şey her ne ise şurada dursun, herhangi bir sıradan demokraside bu soruların yanıtı var mı? *** AKP Türkiye Cumhuriyeti’ni teslim almıştır. Ülkeyi bir iç savaşa doğru sürüklüyor. Bu ABD emperyalizminin de istediği şey midir, bilmiyorum. Fakat her ne olursa olsun, Cumhuriyetin teslim edilecek tek bir kalesi, tek bir kişisi artık kalmamıştır. Ya örnekteki iri gövdeli, aptal otobur gibi yırtıcılar tarafından parça parça edilerek yok edilmeyi kabul edecek; ya da kalbimiz ve beynimiz de yok edilmeden direnecek, silkinecek; her alanda, her ortamda, her olanağı kullanarak karşı koyacağız. Bunun başka bir yolu ve çaresi yoktur. Sanatçılar Girişimi’nden Silivri’de Buluşma Çağrısı 6 Nisan Cuma günü saat 09.30’da duruşmayı yerinde izlemek üzere Silivri Cezaevi önünde buluşuyoruz. Kendi olanaklarımızla, gitarımızı, bağlamamızı da alarak, buluşma noktasına gelelim. Çok olalım, birlik olalım. Sanatçılar Girişimi",male
413,"Çiftlik mi sanıyorlar? Beşiktaş, Kayseri önünde inanılmaz kötü oynadı. Sahadaki takımın Beşiktaş olduğuna inanmak gerçekten zordu. Aurelio, kötünün iyisiydi. Diri kalmayı başardı. Beşiktaş, Bursa maçında da 10 kişiydi. Geriye... Beşiktaş, Kayseri önünde inanılmaz kötü oynadı. Sahadaki takımın Beşiktaş olduğuna inanmak gerçekten zordu. Aurelio, kötünün iyisiydi. Diri kalmayı başardı. Beşiktaş, Bursa maçında da 10 kişiydi. Geriye de düştü ama kazanmasını bildi. Bu takımda hoca, yönetim ve oyuncular arasında sıkıntı var gibi görünüyor. İki antrenör, bu çapta bir takımda soruna neden olur, otorite boşluğu getirir. Guti, ilk 11'de olmalıydı ama bugüne dek niye hazırlanmadı? Her gün yardımcı antrenörüne ""Şu tişörtü ver"" diyen futbolcuyla çalışmak kolay değildir! KABUL EDİLİR DEĞİL Tayfur hoca, kupayı kazandı. Hilbert, Holosko gibi oyuncuların profesyonelliğine bakın! Bursaspor maçında müthiş oynayan takım,Kayseri önünde rakibine mahkum oluyor. Ayrıca Beşiktaş'ın dün sahada teknik adamı da yoktu! Kayseri toparlanma sürecine girmiş. Haklı bir galibiyet aldı. Savunma ağırlıklı çıktılar, oyunu sürklase ettiler. Golden sonra rahatlayıp, oyunları ile öne çıktılar. Beşiktaşlılar ise kulüplerini çiftlik görmüşler. Bu oyuncuların fizik gücü bu olamaz, olmamalı. Egemen, 80'de zor nefes alıyor. Toraman'dan verim alamıyorsun. Ekrem, kötü. Fernandes'in oyun anlayışı futbolda kalmadı. Guti'nin mazereti var tamam ama Quaresma sahada yok. Böyle oyun olur mu? Beşiktaş Bursa maçını kaybetse kimse bir şey demezdi ama Kayseri maçındaki oyun kabul edilir gibi değil...",male
414,"Derin devlette iç çatışma Can Ataklı catakli@gazetevatan.com Defalarca anlatmaya çalıştım. Ama ellerine geçirdikleri fırsatla beğenmedikleri herkesten intikam almaya kalkanlar derin devlet kavramının da içini boşaltarak bunu Türkiye’nin dönüştürülmesi için kullandılar. Bir kere aha anlatayım: Derin Devlet nedir? Şudur: Devletin tehdit ya da ülke çıkarı olarak algıladığı kimi sorunları çözmek için yasaların ya da hukukun dışına çıkarak veya kamuoyu tarafından öğrenilmesi halinde hoşnutsuzluk yaratabilecek eylemlere başvurmasıdır. İçinde iktidarın olmadığı derin devlet olmaz. Derin devletin sürekli elemanları olduğu gibi gerektiğinde toplumun her kesiminden kişi, kurum ve kuruluşular bazen kendilerinin bile haberi olmadan bir oluşumun içinde olabilirler. (Örnek: Apo’nun Kenya’dan getirilmesi için bir iş adamının uçağı kullanıldı. O iş adamı uçağının neden istendiğini ancak olay bittikten sonra öğrendi.) (Kenya olayı neden derin devlet operasyonudur? Çünkü teslim alınma resmi yollardan yapılmadı. Uluslararası hukukta bu tür bir takas hukuki değildir. Fiili durum uygulanmıştır ve gizli yapılmıştır.) AKP’nin açmazı, derin devletin sürekli irtibat halinde olduğu kişi ve kurumlara güvenmemesiydi. Bu nedenle başlattığı operasyonlarla tehdit olarak algıladığı güçleri bertaraf etti ve sonunda derin devletin de sahibi oldu. PKK’nın dağda ve Avrupa’da yaşayan liderleriyle ve İmralı’daki şahısla yapılan görüşmeler tipik bir derin devlet operasyonudur. Devlet terör sorununu çözmek için PKK liderleriyle görüşmeye karar vermiş ve düğmeye basmıştır. Ancak bunun kamuoyu tarafından öğrenilmesinin olumsuz sonuçlar yaratacağı da hesap edilmiştir. Durum öyle olunca da her şey gizlilik içinde yürütülmüştür. Ancak deşifre olmuştur. Yani bazı somut adımlar atılsa da bu derin devlet operasyonu başarısızlıkla sonuçlanmıştır. Bu açıdan bakınca savcılığın MİT Müsteşarı Hakan Fidan, eski Müsteşar Emre Taner ve eski Müsteşar Yardımcısı Afet Güneş’i KCK davası nedeniyle ifadeye çağırması çok normaldir. Çünkü bir derin devlet operasyonu olan bu görüşmeler yasal ve hukuki değildir. Üstelik aynı görüşmeler nedeniyle olayın PKK tarafından bazı kişiler tutuklanmıştır. Devlet tarafına da soruşturma yapılması zaten gerekmektedir. Ancak görünen ki, artık iktidarın hâkim olduğu derin devlette kaynağını henüz bilmediğimiz bir iç çatışma yaşanıyor. Başbakan’ın sahip çıktığı MİT Müsteşarı’nı ifadeye çağırmak kolay değildir. Savcıların bu konuda tamamen yasalara ve vicdanlarına göre hareket ettiklerini söylemek sözel olarak doğrudur belki ama inandırıcı ve mantıklı değildir. Kuşku şudur: Derin devlet içindeki çekişmenin tarafları kimlerdir? Darbeci ve çeteci olmakla suçlanan kimi eski isimlerin mi gücü hâlâ sürmektedir ve içerde hâlâ sorun yaratabilmektedirler yoksa aslında bugüne kadar iktidara kayıtsız destek veren başka güçler gidişattan hoşnut olmadıkları için sorun mu çıkarmaya başlamışlardır? KCK operasonlarını yürüten polis müdürlerinin görevden alınması bu kuşkuyu artırıyor. ***** Dersim belgeleri AKP’nin ve yandaşlarının CHP üzerinden Atatürk’ü yıpratmak için başlattıkları Dersim kampanyasına belki de son noktayı koyacak “devletin Dersim belgeleri” bütün çıplaklığı ile ortaya çıktı. İleri Yayınları tarafından çıkarılan “Devletin Dersim Arşivleri” kitabı yüzlerce belgeyi orijinal halleriyle bir araya toplamış. Serap Yeşiltuna’nın derlediği tamamı belgelerden oluşan kitap 1020 sayfa. Kitapta 1930’dan itibaren Tunceli Sıkıyönetim Komutanlığı, Genelkurmay Başkanlığı, Başbakanlık ve ilgili bakanlıklarla yapılan tüm yazışmalar, talimalar, yönetmelikler ve durum raporları bulunuyor. Giriş bölümünde editörün yorumu dışında bütün belgeler, üzerlerinde hiçbir yorum yapılmadan tüm çıplaklığı ile sergileniyor. Konuya ilgi duyan ve hiçbir yorumdan etkilenmeden Dersim gerçeğini belgelere bakarak öğrenmeye çalışanlar için “Devletin Dersim Arşileri” kitabı gerçekten günümüzde bulunabilecek en iyi kaynaklardan biri. ***** Önce mi sonra mı? Fatih adı verilen eğitim projesi uygulamaya kondu. Proje, öğrenciler için gerçekten bulunmaz bir hazine. Son yıllarda eğitim alanındaki en önemli hamle. Ancak okurum Ergun Karahan uyarınca dikkatimi çekti. Projenin adı FATİH. Önce bu önemli projeye bir Türk büyüğünün adının verildiğini düşünmüştüm. Ancak FATİH bir kısaltmaymış. “Fırsatları Artırma ve Teknolojiyi İyileştirme Hareketi” Baş harfleri yanyana gelince FATİH oluyor. Soru şu: Önce bir kısaltma ad mı bulunmuş, sonra buna göre bir proje mi yapılmış, yoksa önce proje mi ortaya konmuş, tesadüfen baş harflerinden FATİH kısaltması mı ortaya çıkmış? Bana göre FATİH adı bulunduktan sonra her harfe bir kelime yüklenmiş gibi geliyor. Bugüne kadar yapılan kurnazlıklardan edindiğim deneyim bana bu fikri veriyor. ***** Başbakan, “Dindar nesil yetiştireceğiz” sözüyle ilgili olarak, “Kimse ‘niyet okuyuculuğu’ yapmasın” demiş. E niyet kadar belli ki, insan ister istemez okuyor! (Gani Yıldız)",male
415,"Parasız Eğitim İstemek Suçu 21 Mayıs 2011 Cumhuriyet “AKP Demokrasisi”nin işlediği suçların hangi birinden söz etmeli? Gün geçmiyor ki cumhuriyet değerlerinin birinin daha yıkıldığına, insan haklarına karşı işlenen bir suça, en yetkili ağızlarda bir gerçeğin tersyüz edilmesine, bir demokratik hak arama girişiminin biber gazıyla, polis copuyla, cezaevine kapatılmayla bastırılışına tanık olmayalım… Utanç verici, isyan ettirici, ne zaman ve nasıl bir sonuca ulaşacağı belirsiz Silivri davaları vicdanları kanatmaya devam ediyor… Kapalı cezaevlerinden, hücrelerden taşan haykırışlar, demokratik bir sivil toplumda değil, bir baskı rejiminde yaşamakta oluşumuzu unutturmamak istercesine gelip kulaklarımıza çarpıyor… Bunlardan biri, “Bakırköy Kadın Hapishanesi”nden gönderilen bir mektup şu anda masamda, gözlerimin önünde... Mektubun yazarı Berna Yılmaz, 14 Mart 2010 tarihinde Abdi İpekçi Spor Salonu’ndaki “Roman Çalıştayı”nda Başbakan konuşma yaparken “Parasız Eğitim İstiyoruz” yazılı bir pankart açtıkları için yaka paça Zeytinburnu Emniyet Müdürlüğü’ne, oradan Terörle Mücadele Şubesi’ne götürülen, üç gün gözaltında tutulduktan sonra da tutuklanarak cezaevine konan iki öğrenciden biri. Berna Yılmaz Ankara Üniversitesi DTCF Antropoloji Bölümü 4. sınıf öğrencisi. Öteki tutuklu Ferhat Tüzer Trakya Üniversitesi Teknik Bilimler Meslek Yüksek Okulu Makine Bölümü 2. sınıf öğrencisi. Geçen yılın 14 Mart’ında tutuklandıklarına göre, tutukluluklarının 15’inci ayına girmek üzereler… Berna, “Bakırköy Kapalı Kadın Hapishanesi”nde. Ferhat, Metris T1 Kapalı Hapishane’de… Hapishanelerimiz çoğaldı. Tiplerini, türlerini akılda tutmak kolay değil… *** Ben hapishanede yatma sürelerini kendi hapishaneciliğimle ölçerek anlamaya çalışırım… 1982 Mart’ında Barış Derneği’ne karşı açılan dava nedeniyle tutuklananlardan biriydim. Maltepe ve sonra Sağmalcılar cezaevlerinde aynı yılın kasım ayına kadar, yanlış hesaplamıyorsam eğer, toplam sekiz ay tutuklu kalmışım… Bu çocuklar 15 aydır cezaevinde. Biz, yine yanlış anımsamıyorsam üç ay sonra yargıç karşısına çıkmıştık ve duruşmalar genellikle bir iki hafta sonraya ertelenirdi. Berna ve Ferhat yargıç karşısına 30 Eylül’de, yani tutukluluklarının neredeyse altıncı ayında çıkarılmışlar… İkinci duruşma 14 Aralık 2010 tarihinde yapılmış… Birkaç gün sonra, 24 Mayıs Salı günü, Beşiktaş 10. Ağır Ceza Mahkemesi’nde bir kez daha yargıç önüne çıkacaklar… İnternete girerseniz, konuyla ilgili daha pek çok bilgiye ve ayrıntıya ulaşabilirsiniz… *** Berna Yılmaz mektubunda Yüksek Öğretime Geçiş Sınavı’ndaki (YGS) şifre skandalından söz ediyor ve “Bu olayla da görülmüştür ki eğitim sistemi çökmüştür. Ne sınavlara, ne ÖSYM’ye, ne de YÖK’e kimsenin güveni kalmamıştır” diye yazıyor… Haksız mı? Üniversite dördüncü sınıf öğrencisi, yirmili yaşlarının başlarındaki bir genç kız, Bakırköy Kapalı Kadın Hapishanesi’nden, YGS skandalında uğradıkları haksızlığı sineye çeken ya da çekmek zorunda kalan nice genç insanı ve onların suskun kalan anne-babalarını utandırırcasına bütün bu insanların hakkını savunuyor… Mektubun son paragraflarından birini birlikte okuyalım: “24 Mayıs 2011 tarihinde, Beşiktaş 10. Ağır Ceza Mahkemesi’nde 3. mahkememiz görülecek. Biz yine aynı talebi savunacağız. Yine bu hakkı dile getirmekten pişman olmadığımızı söyleyeceğiz. Sizin aracılığınızla, herkesi bu mahkemeye sesimize ses olmaya çağırıyorum…” Sözüm ona bir darbe döneminde değil de “ileri demokrasi” sürecinde imişiz… AKP’nin ileri demokrasisinin nasıl bir şey olduğu, Başbakan konuşurken “Parasız eğitim istiyoruz” yazılı pankart açan çocuklara uygulanan zulümde gerçek yüzünü çok iyi gösteriyor… Berna Yılmaz ve Ferhat Tüzer’in “seslerine ses olmak” için, 24 Mayıs Salı günü (herhalde sabah saatlerinde) Beşiktaş 10. Ağır Ceza Mahkemesi önünde buluşmak üzere… Bir not: Uluslararası yazarımız, benim “Neden konuşmuyorsun?” diye sormamın hemen ardından Washington’da konuştu. Zaten aşağısı kurtarmazdı. Söylediği lafları herkes okudu. AKP’ye ve Erdoğan’a bağlılığını politik ve dolambaçlı bir dille bir kez daha belirtmesi kendi adına yine de bir dürüstlük sayılabilir. Bu arada 17 Mayıs tarihli Radikal’de, bir “amigo”nun mızmız homurtusu işitildi. Onu yanıtlayarak zaman harcayamam. Kendisine, yaşına başına uygun akıl selameti dilemekten ve aklının pek de ermediği belli olan işlere burnunu sokmamasını tavsiye etmekten başka (şimdilik) bir şey söylemek istemem… Bir başka not: 21 Mayıs Cumartesi günü İzmir-Karabağlar Belediyesi’nce açılacak olan Nâzım Hikmet Parkı ve Anıtı onuruna müzisyen arkadaşım Halûk Çetin’le bir şiir-müzik dinletisi sunacağız…",male
416,"Müzikli bir haftadan notlar BONOMO'YA BOL ŞANSLAR Ben de Can Bonomo'nun şarkısını çok sevenlerdenim!... Evet, tüm söylenenler doğru: Love Me Back'de (ki en doğru çevirisi Aşkıma Karşılık Ver olmalı) Balkan müziği var, Sefarad etkileri var, oryantalizm var. Ama asıl önemli olan şu: Tüm bunlar öylesine iyi kaynaşmış ve tüm şarkıdan öylesine bir gençlik ve enerji duygusu yayılıyor ki... İzninizle Eurovision'u da yaşlı dedeler değil, gençler yaşatıyor. Onun için, ukalalık etmeden aradan çekilelim, kılığından hal ve tavrına her şeyiyle özgün bu genç sanatçıyı yüreklendirelim ve sanırım mutlaka ilk beşe girecek olan parçanın daha da iyi derece alması, hatta -niye olmasın- birinciliği için moral destek verelim. SANATÇI MI? NEREDE? Elbette Demet Akalın'ı da sevenler olabilir: Doğada her türlü zevk var!.. Öyle olmasaydı neredeyse 15 yıldır müzik alanında var olması, albümler çıkarması, bunların belli ölçüde satması mümkün olur muydu? Kendi adıma, hatırladığım hiçbir şarkısı olmadığını, kulağıma takılan 'eller havada' türü parçalarından da hiç haz etmediğimi söylemeliyim. Geçen hafta içinde Akalın bir arkadaşıyla Akmerkez'de Artist filmini görmeye gitmiş. 10 dakika sonra hışımla dışarı fırlayıp 'bu ne rezalet, ben siyah-beyaz, üstelik sessiz film izlemeye mi geldim?' diye bağırmaya başlamış. Sorumlular kibarca onu başka bir filme davet etmişler. Vallahi fazla kibar davranmışlar!... Artist filmi haftalardır her yerde yazılıp çiziliyor. Siyah-beyaz ve sessiz olması öylesine konuşuldu ki... Üstelik buna rağmen her yerde ödülleri süpürdü, bu akşamki Oscar'ın da en büyük adaylarından... Bu hanımın tüm bunları, üstelik onun herhalde okuduğu magazin sayfalarında da çarşaf gibi yer aldığı halde, bilmemesi mümkün mü? Yine bu hafta reklamcı Alinur Velidedeoğlu, İbrahim Tatlıses için ""O sanatçı değil, şarkıcı. Çünkü şarkılarının beste ve sözleri kendisinin değil"" demiş. Peki ama, zaman Demet Akalın'a ne diyecek ve hangi kategoriye koyacağız? BRAVO, GÖKSEL... Bende Bi' Aşk Var albümünü çok beğenip geçenlerde övdüğüm Göksel, albümün açılış parçası olan Acıyor'u Belçika'dan gelen öneri üzerine Fransızca olarak da söyleyecekmiş, hazırlığı yapılıyormuş. Çok mutlu oldum: Müziğin evrenselliğine inanmış biri olarak.. Fransızca belalı bir dildir, ama aşılmaz bir engel değildir. Hele elinde öyle bir melodi ve onca güzel şarkı varken... Ayrıca unutmayalım: Belçika geçmişte Barış Manço'yu çok sevdi, bizde de oralı şarkıcılar, Jacques Brel'den Charles Dumont'a, Adamo'dan Luigi'ye, son derece popüler oldular. Tarih niye tekerrür etmesin? İKİ GÜZEL ALBÜM Son albümlerden Ömer Faruk Tekbilek'in yine dışarda yayınlanmış Dance For Peace- Barış İçin Şarkı'sını bir tür huşu içinde dinledim: Sufi müziğin insanı kanatlandırıp başka dünyalara götüren yeni bir örneği. Mutlaka kulak verin. (İMM). Ve de cazseverlere, Hediye'yi öğütlerim (AK Müzik). Volkan Sever (kontrbas), Burçin Büke (piyano) ve Volkan Öktem'in (davul) yerli bestelerin yanısıra Autumn Leaves'i de yorumladıkları son derece 'cool' bir albüm.",male
417,"Çocuklarımızın İdam Hükmü 10 Aralık 2011 Cumhuriyet Belgeyi, eline nereden geçmişse, bir arkadaşım elektronik postayla gönderdi. Arkadaşım notunda, “Arap yazısına dönmeye doğru sıkı bir adım bence, ne dersiniz?” diye soruyordu. Ben olayın şokunu yaşarken ve konuyla ilgili köşe yazımı zihnimde tasarlamaktayken sevgili Emin Çölaşan “Sözcü”deki köşesinde her zamanki namuslu, öfkeli, ödünsüz sesini yükseltti. “Sıra Geldi İlköğretimde Arapça Öğretmeye”… (3 Aralık Cumartesi) Çölaşan’ın köşesinde fotokopisi yer alan “Mili Eğitim Bakanlığı” yazısını ben de aynen, bir ibret belgesi ve bugün değilse yarın başta bakanın kendisi olmak üzere sorumluları için en ağır bir suç kanıtı oluşturacak bir suçluluk belgesi olarak buraya aynen alıyorum: TC Milli Eğitim Bakanlığı Talim ve Terbiye Kurul Başkanlığı Sayı: 141. Tarih: 26.09.2011. Konu: İlköğretim Arapça (4-8. Sınıflar) Dersi Öğretim Programı. Başkanlığımızca oluşturulan komisyon tarafından hazırlanan ve kurulumuzca görüşülen “İlköğretim Arapça (4-8. Sınıflar) Dersi Öğretim Programı”nın 2012-2013 Öğretim Yılından itibaren 4 ve 5; 2013-2014 yılından itibaren 6,7,8. sınıflarda uygulanmak üzere ekli örneğine göre kabulü; Söz konusu öğretim programına göre; 1- Ders kitabı, öğrenci çalışma kitabı ve öğretmen kılavuz kitabı ile birlikte takım halinde hazırlanması, 2- Hazırlanacak taslak ders kitaplarının incelenmek üzere başkanlığa başvurularının 30 Mart 2012 tarihinden itibaren yapılması ve bunlardan 29 Haziran 2012 Cuma günü mesai bitimine kadar kurulca ders kitabı olarak kabul edilenlerin, 2012 yılının Temmuz ayında yayımlanacak Tebliğler Dergisi’nde duyurulması kararlaştırıldı. Ve İmzalar: Ömer Dinçer (Mili Eğitim Bakanı), Merdan Tufan (Kurul Başkan V.). Üyeler: Ömer Özcan, Füsun Köksal, Ahmet Sönmez, Zübeyir Yılmaz, İbrahim Bükel, Halil Aşıcı, Dr. Vahap Özpolat, Dr. Hacı Mustafa Açıköz, Sami Zeybek, Emine Duman, Dr. Nihal Coşkun, İrfan Coşkun, Abdülkadir Yılmaz… Yazıyı buraya aynen, çocuklarımız için verilmiş bir idam hükmü olarak “kapkara puntolarla” aldım ve hükmün altındaki imzaları da asla gizli kalmamaları için bir bir sıraladım… *** Neresinden başlamalı? Çünkü çok büyük bir öfke doluyum… Demagojiyi tahmin etmek güç değil: Çocuklarımız Kuran dilini öğrenmeyecek mi? Bundan daha büyük ve alçakça bir saptırmaca olamaz. Hiçbir dil, Arapça da içlerinde olmak üzere, kutsal değildir. Arapça, kutsal kitabın dili olduğu kadar, daha ötesini söylemeyeyim; sözgelimi “Binbir Gece Masalları”ndaki “baştan çıkarıcı” bölümlerin de dilidir. Bu, her dil için böyledir… Çocuklarımız Arapça ile ne yapacak? Her biri bir Kuran âlimi olarak mı yetişecek? Kutsal kitabı okumak için Türkçedeki yorumlar yetmiyor mu? Her bir ilkokul çocuğu bunlarla yetinmeyip, ilkokulda öğrendikleri Arapçayla daha da derinlere mi inecek? Arapça bu çocukların gelecekte işlerine yarayabilecek çağdaş bir bilim, kültür, teknoloji dili midir? Çocuklarımızın taptaze beyinlerini (Arapların bile öğrenmesi zor dediği ve dilimizin sesleriyle bağdaşmayan) Arap alfabesinin kargacık burgacık labirentlerine sürüklemenin, öğrenilmesi aynı derecede güç ve (bu konuda uzmanlaşmayacak kimseler için hiçbir gereği olmayan) bir dilin ağır yükü altına sokmanın anlamı, amacı nedir? Bu amaç apaçık ortada… Amaç, Türkiye’yi zaten saptırılmış olduğu çağdaşlık yörüngesinden tümüyle kopararak Ortadoğu bataklığına gömüp yok etmektir. Yukarıdaki belge, bir ihanet belgesidir. Bakanlığı, ilgili kurumunu ve bu belgede imzası olan herkesi Türkiye Cumhuriyeti’ne, çocuklarımıza, ülkemizin geleceğine karşı en büyük suçu işliyor olmakla suçluyorum, itham ediyorum! Parlamento içinde ve dışında, beyinlerinde çağdaşlık ışıltısı taşıyan herkesi, bütün eğitimcileri, yurtseverleri, çocuklarının boynuna yukarıdaki idam hükmü asılmış olan anne ve babaları, aile büyüklerini, bu pis oyuna geçit vermemeye, seslerini gecikmeksizin yükseltmeye çağırıyorum… Bütün yazarlık yaşamımda ve bütün ömrümde, ülkenin geleceğine karşı kurulmuş bu kadar aşağılık ve çocuklarımızda beyin körelmesi, yaşama isteksizliği, ülkenin geleceğine inançsızlık gibi korkunç sonuçlar doğuracak bir tuzakla karşılaşmadım… Bir bile gecikmeksizin bu kötülüğün önü kesilmelidir. Bu konuda sesini yükseltmeyen, karşı koymayan, edilgen kalan herkes, ihanete, kendi çocukları için verilmiş idam hükmüne ortak olmuş demektir.",male
418,"Görmez’in Görmediği 5 Kasım 2011 Cumhuriyet İnsanların adlarıyla, soyadlarıyla uğraşmak hoş bir şey olmasa da bazen denk düşüyor. Örneğin, soyadı tilki olan bir yurttaşımız aynı zamanda kurnaz bir kimseyse, soyadının kendisine yakıştığı düşünülür. Ya da, yine sözgelimi adı ya da soyadı cesaret kavramıyla ilgili birinin hiç de cesur olmayışı; aslan adı konulmuş bir başkasının aslanlıkla ilgisinin bulunmayışı gibi çelişkili durumlarla karşılaşırız. Kişilik özellikleriyle ad ve soyadların uygunluk ya da uygunsuzluğu ilginç bir konudur. Bence herkesin, ergenlik çağına ulaştıktan sonra, adlarında ve soyadlarında değişiklik yapmaya hakkı olmalıdır; ama bu bir başka konu… Yazının başlığına dönelim… *** En son hükümet kararnameleriyle kendisine protokolde en ön sıralarda yer verilen Diyanet İşleri Başkanımız, “Görmez” soyadını taşıyor. Bu sık rastlanan bir soyadıdır ve hiç kuşkusuz bütün ad ve soyadları gibi saygındır. Çünkü her birinin, özellikle de soyadlarının eskilere uzanan bir öyküsü, söylencesi, bir nedeni vardır. Doğrusunu söylemek gerekirse Van depremi sonrasındaki Cuma namazında verdiği hutbeye gelinceye kadar, ben sayın başkanın soyadının farkında bile değildim. Ama orada söyledikleri bana birden bu soyadını çağrıştırdı ve yazının başlığını esinledi… *** “ Hutbe” sözcüğü Arapça “hitab”dan geliyor… Sözlükteki anlamıyla “Cuma namazlarında hatiplerin okudukları Arapça dua ve öğütler”… Dualar Arapça olsa da öğütlerin kendi dilimizde olması kaçınılmaz ve nitekim öyle oluyor… Diyanet İşleri Başkanı sözünü ettiğimiz cuma hutbesinde, medyadan öğrenebildiğimiz kadarıyla, sıradan öğütlerin ötesinde felsefi konulara da değiniyor. Fizik ve metafizik (fizikötesi) kavramlarından söz ediyor… Hiç kimsenin deprem olgusunu sadece fay hatlarıyla açıklamaması gerektiğini ileri sürüyor… Asıl büyük depremin gönüllerde, inançlarda yaşanacak depremler olduğunu, yeryüzü depremlerinin ve bu türden felaketlerin birer sınav olarak kabul edilmesi ve ümitsizliğe düşülmemesi gerektiğini savunuyor. Sayın Görmez’in söylediklerini buraya bütünüyle alma olanağımız yok. “Hutbe”nin özeti bu… Son olarak da yaşanan felaketin “milletimizin topyekûn içine girdiği dayanışma ruhunu; gönül dünyamızın, inanç dünyamızın fay hatlarının ne kadar sağlam olduğunu gösterdiğini” dile getirerek Tanrı’ya hamdediyor… *** Bütün bunlarda ne var, bir din adamı elbette böyle konuşacak, böyle konuşmalı diyebilirsiniz… Bence hiç böyle değil… Düşündüklerimi, iki romandan iki örnekle açıklamaya çalışayım… İkisi de dilimize çevrilmiş bu yapıtlardan ilki Graham Green’in “İşin Özü” adlı romanı olsun… Bu romanın ilk sayfalarından başlayarak, şimdi anımsadığımca, dalgaların yuttuğu bir çocuğun acıları karşısında bir din adamının yaşadığı iç çelişkiler, inanç ve inançsızlık arasındaki gelgitleri anlatılır… İkinci roman Albert Camus’nun “Veba”sıdır… Buradaki din adamı da vaazlarla yetinmez… Vebanın kasıp kavurduğu kentteki insanların felaketlerine ortak olur… Sonunda da, acı içinde kıvranarak can veren bir çocuğun acısını kendi bedeninde de yaşayarak acıya ortak olmak ve böylece de inancını sınamak ve kanıtlamak için, veba kurbanlarının cesetlerinin yakıldığı ateşe kendini atar… Yazınsal yapıtların dışında, somut yaşamda da, bu gibi örneklerin varlığını biliyoruz… Güney Amerika ülkelerinde din adamlarının devrimlerdeki rolü, bu olgunun çağdaş ve çok üst düzeyde bir örneğidir… *** Bizim Prof. Dr. Mehmet Görmez’in, sözünü ettiğim bu romanlardan, Batı edebiyatında başkaca örnekleri bulunan benzerlerinden, bütün bunlardan ne ölçüde haberi vardır bilemem… Fakat bakan eşliğinde felaket bölgesi ziyaret edilerek; iki dirhem bir çekirdek, kendinden son derece hoşnut bir eda ve görünümle, yaşanmış acıların üzerine sünger çekercesine, cuma hutbesinde fizik ve fizikötesi konularda din kitaplarının bilinen görüşlerini tekrar edip sabır ve ümit öğütleri vermekle, gerçek anlamda din adamı olunamaz… Olunsa olunsa, sömürü, talan ve uyutma düzeninin bu alandaki temsilcisi olunur… Sayın Görmez’in ve benzerlerinin görmedikleri, göremedikleri budur…",male
419,"Hükümet politikası gizli olmaz Can Ataklı catakli@gazetevatan.com Özel Yetkili Savcıların MİT’e yönelik operasyona kalkışmaları Başbakan’ı çok öfkelendirmişti. Çünkü Erdoğan’a göre “atanmış” olan savcılar “seçilmiş” olan kendisinden hesap sormaya kalkmıştı. Elbette savcıların hedefinde Başbakan Erdoğan yoktu. Ki zaten seçilmişi atanmışı bir kenara bırakın, savcıların Başbakan için de bakanlar için de milletvekilleri için de bir yaptırım gücü yok. Eğer bir suç kanıtı bulunmuşsa Meclis Başkanlığı’na bu durum bir fezleke ile bildirilir. Gereğini Meclis yapar. MİT olayında savcılar eski MİT Müsteşarı ile yardımcısını ve sırada MİT’le ilgisi olmayan şimdiki MİT Müsteşarı’nı şüpheli sıfatıyla ifadeye çağırmıştı. Ancak medyaya sızan bilgilere göre savcıların elinde şimdiki MİT Müsteşarı’nın “Başbakan Özel Temsilcisi” sıfatıyla yaptığı bazı görüşmelerde suç niteliğinde konuşmalarda bulunduğu ve sözler verdiği yönünde iddia ve kanıtlar olduğu söyleniyor. Şimdiki MİT Müsteşarı sırada görevini bizzat “Başbakan’ın emriyle” yaptığını söylüyor terörist muhataplarına. Sanıyorum bu “Başbakan’ın emri” ayrıntısı Erdoğan’ı öfkelendirdi, savcıların asıl hedefinin kendisi olduğu düşüncesine kapıldı. Nitekim Erdoğan hemen harekete geçti ve savcıların bu ihtimali hayata geçirme şansını yok etti. Başbakan ifadeye davet olayını sert biçimde “Seçilmişleri atanmışların kulu yapmayacağız” diye eleştirirken yandaşlar durumdan vazife çıkararak Özel Yetkili Savcıları “hükümet politikalarını sorgulamakla” suçluyor. İşte sorun burada. Çok demokrat ve hukuka bağlı yandaşların görmediği veya görmek istemediği şu; Demokratik bir ülkede hükümet politikaları gizli olmaz. Devletin kamuoyu ile paylaşmadığı bazı politikaları olabilir. Ama bir siyasi iktidarın politikaları açıktır. Teröristlerle görüşme yoluyla Kürt sorunun çözümünü düşünmek bir politikadır, ama gizli yürütüldüğü durum değişir. Teröristlerle görüşmek ve onlara bazı vaatlerde bulunmak ceza yasalarımıza göre “yardım ve yataklık” suçudur. Eğer bu bir hükümet politikasıysa ve gizli yürütülüyorsa, savcıların bunu anlaması mümkün değildir. Ellerine belge-kanıt geldiği zaten işlem yapmak zorundadırlar. Bu açıdan bakınca, eğer Özel Yetkili Savcıların eline bu konuda bir kanıt geçtiyse ve hiçbir şey yapmıyorlarsa görevi ihmal ediyorlar demektir. Ki bu da onlar adına suçtur. O halde savcıları “hükümetin politikalarına müdahale ediyorlar” diye suçlamak yanlıştır. Hükümet açık oynamalı ki savcılar da rahat etsin. ***** Kurtarılan Hakan Fidan değil Jet hızıyla Meclis’ten geçirilen yasa ile ilgili kamuoyunda bilgi eksikliği olduğunu görüyorum. Çünkü konuştuğum neredeyse herkes MİT görevlilerinin son yasa ile korunma altına alındığını zannediyor. Oysa öyle değil. MİT Müsteşarı ve diğer görevliler koruma altındaydı. Savcılar MİT Müsteşarı ve görevlileri hakkında dava açacakları zaman Başbakan’dan izin almak zorundaydı. MİT yasasında bu açıkça gösteriliyor. Sadece MİT değil başka kurumlar ve tüm bürokratlar da koruma altında. Özel Yetkili Savcıların ise “katalog suçlar” denilen suçlarda “izin koşulunu aşma” yetkisi var. Nitekim Özel Yetkili Savcılar son 4 yılda generalleri, polisleri, bürokratları ve pek çok MİT elemanını bu yetkiye dayanarak sorguladı ve hâkimler de onları tutukladı. Jet hızıyla çıkarılan yasaya sadece küçük bir ayrıntı eklendi. Buna göre MİT Müsteşarı’nın veya Başbakan’ın özel talimat verdiği devlet görevlilerinin sorgulanması Başbakan’ın iznine bağlandı. Unutulduğu için son anda bu yeni hükmün geriye doğru işleyebileceği de kanuna geçici madde olarak eklendi. Yani ne oldu? Bugünkü MİT Müsteşarı teröristlerle görüşmeye gittiğinde MİT görevlisi değildi. Başbakan’ın özel temsilcisiydi. Savcılar eğer görüşmede bir suç kanıtı bulmuşlarsa, tarihte müsteşarın MİT’le ilişkisi olmadığı için Başbakan iznine gerek duymayabilirlerdi. Şimdi bu “sakınca” ortadan kaldırılmış oldu. ***** Enerji Bakanı’nın hassasiyeti Salı günü komşu Enerji Bakanı’nın sözlerinin medyada yansıyan haliyle Yunanistan’ı üzdüğünü yazmıştım. Çünkü iktidara yakın gazeteler Yunanistan Enerji Bakanı’nın Türkiye’den doğalgaz istemesini Taner Yıldız’ın sözlerine dayanarak “Yalvardılar, acıdık” türü başlıklarla duyurmuşlardı. Enerji Bakanı Yıldız dün konuyla ilgili sözlerinin tam metnini gönderdi. Yıldız da haberin bu başlıklarla verilmesine üzülmüş. “Her ülke bu tür durumlarla karşılaşabilir, alay konusu yapmamak gerek” diyor. Bakın Yıldız Yunanistan’ın doğalgaz talebiyle ilgili açıklamasında aynen şunu söylemiş; ‘’Geçen hafta gerek batı hattından, gerek Azerbaycan ve İran doğalgaz boru hatlarından kaynaklanan sıkıntılardan dolayı Yunanistan’a verilen doğalgazda basınç düşüklüğü olmuştu. Gazı verememiştik. Önceki gün Yunan meslektaşım beni aradı. Zor durumda ve sıkıntıda olduklarını söyledi. Şahsen ben dayanamadım, çünkü aynı şeyleri bizler hissediyoruz. Her bakan kendi sorumluluğu çerçevesinde kendi vatandaşlarına bu sıkıntıyı yaşatmak istemiyor. Ukrayna’ya gittiğimde oradaki meslektaşımdan rica ettim, depolarındaki gazlardan bize biraz verecekler. Biz de bir şeyler yapacağız, dolayısıyla Yunanlı meslektaşımızın ricasını kırmadık. Dün akışını başlattık.’’ Şimdi bu sözlerden “Yalvardılar. Acıdık” gibi başlık çıkarmak doğru mu? ***** Eylem sırası atanamayan öğretmenlerden sonra atanamayan itfaiyecilere gelmiş. Atananlar, daha doğrusu atanacaklar “kulluk etmeye” hazır ama seçilmişlere seslerini duyuramıyor! (Gani Yıldız) ***** Hocalı vahşetini tarihin neresine koyacağız? Türkiye 1915’teki Ermeni Tehciri sırasında pek çok Ermeni’nin ölmesinin dünyada “soykırım” olarak algılanmasının yarattığı sorunla boğuşuyor, tarih bilgisinden yoksun kimi sözde aydınlar “özür dileme” yarışına giriyor. Ama 100 yıl önce değil, tam 20 yıl önce yaşanan bir vahşetten söz etmiyorlar. Hocalı Ermenistan işgali altında olan Dağlık Karabağ’daki bir kent. Azeri Türkleri’nin kenti. Ermeniler 1992 yılında bu kente tanklar ve ağır silahlarla saldırdılar. Ama en büyük saldırı 25-26 Şubat gecesi yaşandı. Bu saldırıda 613 Azeri Türkü katledildi. 155 kişi kayboldu. 5000 kişi rehin olarak götürüldü. 1500 kişi ağır yaralandı. Ermenilerin rehinesi 5000 kişiden 500’ü fidye verilerek kurtarıldı, geriye kalan 4500 kişinin hâlâ hapishanelerde işkence çektiği belirtiliyor, ama Ermeni Devleti bunu yalanlıyor. Ermenistan Devlet Başkanı Sarkisyan, Hocalı vahşeti için “Azeriler bizim şaka yaptığımızı sanıyorlardı, sivillere el kaldıramayacağımızı düşünüyorlardı. Biz bunu kırdık” demişti. Şimdi gelin bu vahşeti tarihin neresine yazacağınıza ve hesabını nasıl soracağınıza karar verin. Hocalı vahşetinin 20’inci yılında Türk Azeri Birliği “Hocalı Soykırımı Kurbanlarını anma” törenleri düzenliyor. Vahşet anını yaşayanların da katılacağı törenlerin ilki İzmir’de. 25 Şubat saat 14.00’te Ege Palas’ta anma töreni ve vahşetin belgesel filminin gösterimi var. 26 Şubat’ta ise saat 13.00’te Galatasaray’dan Taksim’e kadar yürüyüşün ardından miting yapılacak. Ankara’daki anma töreni 27 Şubat saat 19.00’da Dil ve Tarih Coğrafya Fakültesi Farabi Salonu’nda yapılacak. Son anma töreni ise 28 Şubat saat 19.00’da Adana Seyhan Otel’de.",male
420,"Bir bardak limonata ve köşe büyüsü! Birden köşeler içinde yaşadığımızı fark ediverdim. Yaz ikindisinde, bir bardak hakiki limonataydı aslında tek arzumuz. Ayakta ya da oturarak, bütün gümüş terini dışarıya vermiş zaman güzeli bardağa uzanırsak sanki bütün ağrımız gidecek, susuzluğumuz ebediyen sona erecekti. O keskin ve naz ekşisi tadı süsleyen bir yaprak yeşil nanenin hayaliyle fazlaca başım dönmüş olmalı ki, ne geçtiğimiz ara sokaklar ne sağdan soldan yükselen satıcı büklümü sesler ne de nerede olduğumuzun bir önemi kalmamıştı. İlkin sadece çuvalların satıldığı eski bir han avlusundan geçtik Muhsin'le. Ayıdan kurbağaya, timsahtan tavşana, tabiattaki hemen bütün hayvanların yumuşak dokunuşlu kumaşlar ve türlü ifadelerle şekillendirildiği oyuncakçı dükkanları da geride kalmıştı. Bir yere, iyi limonata içebileceğimiz bir yere gidiyorduk. İyi limonata dedim ya siz onu gerçek anlayın çünkü seçtiğimiz ilk yer bizi büyük bir hayal kırıklığına uğrattı. Anlı şanlı ismine cep yakıcı fiyatlarına rağmen bir bardak limonataları yoktu beylerin. Haydi zaman azim ve kararlılıkla, şehrin başka başka oyun ve cilvelerini geçerek başka bir yere. Falanca tarihten beri hizmet vermekle övünen, tarihi yapılardan birisini işgal etmekte alabildiğine hoyrat davranan bu müessese de yoktu. Daha doğrusu vardı da kimse bizim yüzümüze bakmadı. Varsın bakmasınlar. Onlar sayesinde bir köşeye, düşünmediğimiz bir köşeye sığındık çoktan biz de... Arkadaşım yazacağı haftalık haber-değerlendirme yazısının telaşı içinde ikide bir vişne diye bir kelime tekrarlayıp duruyor. Ben bunu, onun her zamanki şakacı hallerinden birisi olarak da algılamakta ısrarlıyım. Kalkışımıza yakın, düpedüz kalkarken, altımızdan yukarı üflenen havalandırmadan bile haberimiz olmamış susuzluktan ve limonata aşkından. Çünkü daha oturur oturmaz, aynı anda ağzımızdan dökülen ve yarım kalan 'limona..' kelimeyi, garson tamamlayıverdi, 'olmaz mı hem de en hakikisi, en doğru yere geldiniz...' Yaşasın, hayat budur işte dercesine baktık birbirimize gülümseyen gözlerle. Ve daha sandalyelerimize bile yerleşmemişken iki iri bardakta pırıl pırıl limon ışıması soğuk limonatalar geliverdi. İnsan güzel bir şeyle karşılaştığı zaman ve güzel şeye eli ulaştığında, ana kadar olup biten her şeyi, güzel şeye hizmet eden, onu hazırlayan vesileler olarak görür ya ben de öyle düşündüm ilkin. Varsın öyle olsun ama, tam arkama yaslanıp, dolgun ekşiliğin kadim ve çağrışımlı tadını ağzımda döndürürken, köşeyle karşılaştım. Limonata bana bambaşka bir şeyi, köşeyi getirdi. Sanki bir güzel ve serin sis dalgası, ayak parmaklarımdan başlayarak beni serinletti, tüylerimi gezerek alnıma kadar yükseldi. Sonra da uykudan uyandıran bir kova soğuk su etkisi yaptı... Birden, böyle şeyler hep birden olur zaten, bir şehri asıl yaşatan ve onu şehir yapan şeyin köşeler olduğu kanaatine varıverdim. Onu ilk kez ben fark etmiş, ben keşfetmiş ve ben anlamlandırmışım gibi içten içe huzur duydum. Öyle ya, köşeler, onların tıpkı şu yaz ikindisinde olduğu gibi, sağa sola açılan yaşam devinimi olmasa ve şu köşeden bu akışı, bu rengi, bu ışıltıyı, bu civcivliği, bu serinliği, bu yaşama sevinci telkin eden dalgalanışı olmasa, bu şehir nedir ki... Biliyor, görüyor, hissediyor ve kafamda kuruyorum ki, şu anda, sadece burada, bu şehre, köşelere kurulmuş binlerce hayat noktası var. İnsanlar oralara sığınıyor, arkalarına yaslanıyor ve hemcinslerinin akışlarındaki müziği, düşünceyi, telaşı, saçmalığı, güzelliği, benzeşirken ayrışmayı duyuyorlar. Bir kâse dondurma, bir bardak güzel gözlü çay, bir iri bardak yeşil naneli limonata, bir dost yüzü, bir sevgili cilvesi, bir keder uçurumu altında şehirlerini yaşıyorlar. Meydanların insan silen, insan ezen genişliğinden köşelerin yuvacık gölgesine sığınıyorlar. Öyle ya, bir gölgelik değil de bir salıncak uçuşu değil de ne bir köşe. Meydanların, sokakların, alışverişlerin, ağız dalaşlarının, bürokrat alınlarının, zabıta ve polis kararlılıklarının arasından sıyrılıp buraya, bu geçici cennetlere dönmüyorlar mı? Meydanlar yorarken köşeler dinlendirmiyor mu? Şimdi, sırtımla gördüğüm, iç içe hayal geçişleri, labirent bahçeleri gibi değil, kır çitleri gibi birbirlerine tuhaf bir mantıkla bağlanan yüzlerce köşe düşlüyorum. Hele güneş gözlüğümü yüzüme takıp, ışığın sert oklarını da kırdıktan sonra, görüş alanımdaki diğer köşeler daha da belirgin hale bürünüyor. Hayatta köşe kapmacanın nazlı ve güzel bir tarafı varsa bunca çıkıntıdan, bunca söz ve emek budağından sonra, yaz kış, ister tek başına ister çok sevilen birisiyle bir köşeye sığmanın ne müthiş bir patlaması olduğunu düşünüyorum. Arkadaşım, çoktan limonatasını bitirmiş, içinde incir parçacıkları gezinen, üstü dondurmalı bir tatlının peşinde. 'Yazı nasıl olsa yazılır... Ama bu köşe güzelmiş' diyor... Ben de ona hiç bakmadan, mırıldanıyorum... Şehir dediğin çok köşeli... Çok köşeli... Çoktan köşeli... Limonatayla daha güzel köşeli.",male
421,"Bilmek bilmemek 'Çürük elmalardan uzak durun!' demişim bir gün bir yerde. Sözümü duyanlardan birisi nice zaman sonra; 'Nedir çürümüş elma söyleyebilir misin bana?' diye çıkmasın mı karşıma? Öyle ya niçin durduk yerde söyleyivermiştim sözü? Bildiğim bir şey miydi ki çürümek, çürük elmalardan uzak durmak? Hiç çürümüş bir elma konumuna dönüşebilir miydim ben? Düşmüş müydüm? Varlığım el verir miydi buna? Mademki söyledim, bilirmiş gibi söyledim, haydi bakalım yakama yapışıp hesap soruyordu birileri. 'Bildiğini söyle'. 'Bilmeden söylemişsen eğer, neden bilmediğini biliyormuşsun gibi söyledin, hesap ver'. Tam böyle olmasa bile, böyle de yorumlanabilirdi pekala olup bitenler. Sonra birden bildim ki, çürük elma bilgisinin de güzel yanları var. Hiç çürük elma olmasam bile var. Bir kere, ayva çürüğünden, armut çürüğünden, erik çürüğünden farklı değil mi çürüğü elmanın? Ya bir çürüğün etrafında oluşuveren taze ve keskin küf kokusu. Hangi eksi estetik kurabilir değil mi onu? Bilmek, bilmemeye ayarlıdır bende. Bilmemekten bilirim ben. Sanki bilmek, bilmeyeceğini öğrenme sanatıdır. Eğer sorsalardı bana 'bildiğin bir şey var mı', şüphesiz bocalardım. Dilim damağım kururdu cinayeti görüp de konuşamayan biri gibi korkudan. Bilseydim, eğer gerçekten bilseydim, dahası bilebilseydim gerçekten bilebilseydim, bildiğim ne olurdu? Bazen bilmek nedir diye de soruyorum kendi kendime. Şu pencereden gördüğüm görkemli yeşilliğin hangi katını bilebilirim? Araya serpilmiş Japon kirazlarını, patlamaya hazır erguvanları, gerilmiş kestanelerini, salınan söğütleri, mağrur çınarları, güneş müptelası çimenleri, dahası karışık şehir gürültüsünü, Boğaz'ın geride sisler arasında titreşen üşengeçliğini, her sabah dinlediğim İTÜ Radyosu'nu, çitlembik ve yüksek çamları, başıboş köpekleri, sol yanımda duran içilmiş kahve tortusunu dahası neyi, neyi bilebilirim. Bugün 3 Mayıs 2011. Japon Konsolosluğu'nun her yıl düzenli gönderdiği takvim onu işaret ediyor. Minik bir saksıya yukarıdan uçarak gelmiş ve konmak üzere olan bir kanatlı gibi duran şu çiçek kompozisyonuna bakacak olursam, hiç bilmediğim harfler var. Japon alfabesinin harfleri. Onların Japon harfleri olmasını bilmem orada ne yazdığını bilmeme yetmiyor. Dedim ya bilmiyorum ben. Gördüğümü bilemiyorum. Bilenlere imrenirim oysa. Kaç tür horoz yaşar Anadolu'da onu bilenlere imrenirim. Denizli horozu ile Hint horozu arasındaki farkları bir çırpıda sayar böyleleri. Hangi mevsim nerede horoz dövüşleri yapılır, niçin yapılır, nasıl yapılır onları da bilirler. Beyaz horoz neden beyazdır, kırmızı horozun ibiğindeki küpe nereden gelir oralara kadar götürürler işi. Dahası armut denilince başlarlar saymaya; mustabey, ankara, deveci, santa maria, frenk, akça, wilder, coscia, wiliams...Öyle bir anlatırlar ki üstelik insanın işi gücü bırakıp armut yetiştiresi gelir. Bir de armuttan kurulan turşulara, dökülen tatlılara gelince söz, tamam dersiniz, evrenin özüdür armut. Bilgi böyledir işte. Bileni değil bilmeyeni doyurur. Belki de yüzden insan kendisi için değil başkaları için öğrenir. Bilgi başkaları varsa bilgidir. Ötesi suskunluk. Susku da bir bilgi olsa gerek. Dağda taşların, suların, rüzgârların, koyunların huyunu bilen bir çoban bildiklerini kendi kendisine niye konuşsun değil mi? Hele bir kere sormaya görün çobana, koyunları, rüzgârı, suları. Sanki bin yıldır biliyormuşçasına konuşacaktır imanla. Bilmek boş bir kovaya benzer. Bilmemek dolusuna! Kim bilir belki, belki diyorum, özellikle diyorum, ikrardır bilgi. İkrara dönüşmeyen bilgi, bilgi değildir. Söylemekle susmak arasındaki elmas gerilim. Cevapsız kalan soru gibi boşlukta, şekilsiz ve sahipsiz sallanacaktır bilgi. İnsanlar bilgi için mi yoksa bilgiye sahip olanın yerinde olmak istedikleri için mi bilinmez, bilenlerden korkarlar. Zaten bilmekle korkmak arasında hep kopmaz bir bağ vardır. Hatta susmak arasında da kopmaz bir bağ var. 'Şüphesiz benim bildiklerimi bilseydiniz pek çok susardınız' demiş Hz. Peygamber. Bilenler korkar. Bilenler en çok korkanlardır. Bilmek çok korkmaktır. Korku bilgidir. 'Korkarım ki başına bu gelecek' diye söze başlar kimi. Korkarım, biliyor ve görüyorum anlamını da taşır çünkü. Hz. Ali'ye atfedilen bir söz her zaman korkutmuştur beni. Bilginin, ilmin simgesi kabul edilen Hz. Ali; 'Bilmediklerim ayaklarımın altına konulsaydı başım göğe ererdi' demiş. Bu sözden duyduğum nasıl bir bilgi onu da bilmiyorum ama beni korkuttuğu kesin. Bilgimi sildiği, sıfıra indirdiği, açlığımı artırıp merakımı körüklediği de kesin. Hiçbir şey bilmediğini bilmeden bilerek yaşayıp gitmek mi daha mutluluk verici yoksa hiçbir şeyin bilinemeyeceğini bile bile bilmek mi daha mutluluk verici onu da bilmiyorum. Mutluların bilgiyle kurdukları huzur hattını da henüz çözemedim. Bu cehalet de bana yeter. Hem çürümüş elma nedir nereden bileyim ben.",male
422,"Emek, Taksim, Ankara... Ve hoşgeldin Hıncal! Taksim, AKM, Emek Sineması veya Dolmabahçe Stadı, megapol kentin göbeğindeki paha biçilmez araziler; kitlenin, kültürü ve tarihi ile kuracağı ilişkinin yapısını belirleyecek Emek Sineması, AKM, Taksim Meydanı, Ali Sami Yen arazisi, Dolmabahçe Stadı ve daha başka konular. Hepsi de sadece İstanbul'un sorunları olmayı aşıp, ülkenin sorunları haline gelen konular Çünkü söz konusu olan halkın geleceği, bizim geleceğimiz, önümüzdeki yıllarda bireysel ve toplumsal yaşamımızın standartlarını çizecek olan, yaşam kalitemizi belirleyecek olan konular. Bunlara toplumca ilgi duymamız gerekmez mi? Çünkü örneğin Taksim, ülkenin en önemli meydanı olarak, adına meydan denen şeyle Türk toplumunun büyük sınavı olmak durumunda. Ali Sami Yen arazisinin geleceği, yalnızca aşırı yoğun bir bölgenin tek yeşili değil, olası bir depremdeki son sığınağı olarak bir ölüm kalım meselesi. AKM, Emek veya Dolmabahçe Stadı, megapol kentin göbeğindeki paha biçilmez araziler, kitlenin sağlığı, kültürü ve tarihi ile kuracağı ilişkinin yapısını belirleyecek. Dolayısıyla hepsinin tüm vatandaşları ilgilendiren yaşamsal konular olduğu açık değil mi? Ben bir süre önce gazetemizde Hıncal Uluç'un, özellikle AKM; Mahmut Övür'ün Ali Sami Yen ve benim de Emek üzerine yazmamı değerlendirip, acaba en azından biz üçümüz bir araya gelerek bu konuları ortak biçimde yazsak daha etkili olmaz mı diye düşünmüş ve bunu Elçin Yahşi'ye açmıştım. O da çok uygun bulmuştu. Ama olmadı, galiba en çok da polemiklerden bir araya gelemediğimiz için! Bu arada, AKM sorunu çözüm aşamasına geldi. Katkısı olan herkesi kutluyorum. Meral Tamer'in dediği gibi; bu, her şey bir yana, bir modern mimari eserinin korunması yönündeki ilk büyük adımdır ve tarih düşürülmesi gerekir. Ya diğerleri? Geçen gün Emek'i konuşmak için Beyoğlu'nun genç başkanı Ahmet Misbah Demircan'ın basına verdiği yemekte, konu enine boyuna konuşuldu. Başkanın isteği üzerine, konuşulanlar orada kalacak. Ama şu kadarını yazayım: Onun konuya ve de Beyoğlu'na sandığımdan çok sahip çıktığını görerek sevindim. Bakalım gelecek günler neler getirecek... Bu arada, Hıncal Uluç'un da Taksim konusundaki protestoya katıldığını görerek sevindim. Onun katılması elbette çok önemli. Ancak bir noktayı belirtmeden geçemeyeceğim. Bunu yaparken, yine Emek'çilere tam anlamıyla katılmıyor, katılamıyor. Emek'i bizler (yani İstanbullular) kadar yaşamamış, belli. Ama illa da yaşamak mı gerekir? Empati denen bir şey yok mu? Aralarında gençlerin de olduğu bunca insan boşuna mı ayağa kalkıyor? Ben boşuna mı gazetecilik geleceğimi riske atıyorum? Ve de geçen günkü 'Ankara'da Neler Oluyor?' başlıklı yazısında kime gol atıyor? Ankara'da olup biten şehircilik cinayetlerini basın mı yazdı? Tarihi Kızılay'ın yıkılması, Atatürk Bulvarı'nın otobana çevrilmesi, Kuğulu Park'ın bölünmesi, alt geçitlerin yaya trafiğini engellemesi, Hitit Güneşi düşmanlığı mı konu edildi? Bunları okuduk da, ben Ankaralı Hıncal'ın yazdığını hatırlamıyorum. Bunca rezalet olurken, geniş köşesiyle Hıncal neredeydi? O yazmayacaktı da Ankara'yı, hiç bilmeyen ben mi yazacaktım? Bu nedenle ""Cebeci'de bir Cumhuriyet simgesi, tarihi konservatuar binası, Mamak Belediyesi diye bir leşe döndürüldü. Emek'e sahip çıkan ikiyüzlülerin haberi yok,"" lafını hiç üzerime almıyorum. Bu konuda hiçbirimiz ikiyüzlü değiliz, olmadık. Ama eğer Hıncal, sevgili gençlik kentini gereği gibi savunamadıysa, bu onun sorunu, bizim değil. Ben yine de onu, Taksim olayında olduğu gibi, İstanbulseverlerin ve korumacıların arasında görmek istiyorum. Hoşgeldin Hıncal...",male
423,"Bayramları Hak Etmiyoruz 3 Eylül 2011 Cumhuriyet 4 Eylül Cumartesi günü yayımlanacak olan bu yazıyı Şeker Bayramı’nın da ilk günü olan 30 Ağustos Ulusal Zafer Bayramı günümüzde yazıyorum… Çünkü duygularımı eskitmeden, tam da iki büyük bayramın kesiştiği bu özel günde yazmak istedim. Ender rastlanan bir göksel olay gibi, iki büyük bayram mutlu bir rastlantıyla aynı günde birleşti. Fakat benim içimde bayram sevinci ve mutluluğunun kırıntısı bile yok… *** Bu sevinçsizlik ve mutsuzluğun kişisel nedenlerle ilgili olmadığını tahmin edebilirsiniz. Tam tersine, çalışma odamın bir deniz görünümüne açılan penceresi önünde bu satırları yazarken, önce yolunda karşılaştığım pırıl pırıl üç küçük komşu çocuğunun “iyi bayramlar” diyerek gülümserlerken apak dişlerinden yansıyan masum ve çocuksu ışıltılar şu anda da gözlerimin önünde ve içimi ısıtıyor. Fakat bu kadar… O çocukların duruluk ve içtenliğiyle karşılaşmış olmak bile yüreğimdeki ağırlığı hafifletemiyor. Bayramları hak etmediğimizi, toplumca bayramlara yakışmanın çok ötelerinde olduğumuzu düşünüp duyumsamayı sürdürüyorum… *** 30 Ağustos, hepimizin bildiği gibi, büyük özverilerle kazanılmış bir kurtuluş savaşının birkaç gün içinde kesin utkuyla sonuçlanacak son evresinin başlangıcıdır. Bir ulusun kendi öz bilincine sahip olmasını, bu öz bilinçle övünç duymasını sağlayan sayılı günlerin en önemlilerinden biridir… Nitekim öyleydi de… 30 Ağustos kutlamalarında, aşırı ve abartılı bir ulusalcılığa kapılmaksızın, ulusça bir coşku yaşanırdı. Günümüz Türkiye’si bu coşkunun çok uzağındadır. Konu sadece bölünmüşlük, sadece bitip tükenmezce uzayıp giden şehit cenazesi dizileri de değil… Türkiye insanı bir ulusun bireyi olduğunu, bir ulusa aidiyet duygusunu giderek yitiriyor… Alman, Fransız, İtalyan, akla gelebilecek her hangi bir başka ulustan ve ülkeden insanın, ulusal kimliklerini dile getirmekten çekindiklerine, bunu yapmaktan hoşnutsuzluk duyduklarına rastlayamazsınız. Bizim ülkemizde ise bir ulusa ait olmayı dile getiren en temel kavramlar, neredeyse bir suçun, suçluluğun adı oldu… Bunun başlıca sorumluları, ulusal birliğimizi ve kimliğimizi, sadece “yurttaşlık” gibi sosyolojik bir kavrama, onun da üstünde ve esas olarak “din” olgusuna indirgemeyi eninde sonunda başarmış olanlardır… Eninde sonunda, çünkü bütün Cumhuriyet tarihi bu gerici akımların, kalkışmaların ve iktidar savaşımlarının da tarihidir… *** Dinsel aidiyet ulusal aidiyetin yerini tutamaz. Çağdaş, laik bir ulusallık kavramı içinde, kişisel bir inanç dizgesi olan dinlerin yeri çok daha farklı bir alandadır, öyle olmak zorundadır. Günümüz Türkiye’sinde bu gerçeğin tam tersi yaşanmakta… Ve üstelik, din olgusu, asıl ve temel içeriğinden; insanlar arasında kardeşliği, iyiliği, insanca dayanışmayı, yardımlaşmayı öğütleyen asıl anlamından koparılmış ve yalıtılmış olarak… Günümüz Türkiye’sinde İslam dini, onu toplumun ortak kültürel değerlerinden biri, bir kardeşlik öğretisi olarak değil, bu dinin kutsal kitabını tasarladıkları din devletinin anayasası olarak kabul edenlerin elinde bir silah ve tehdit unsuruna dö-nüştürülmeye çalışılmaktadır ve bu neredeyse bütünüyle başarılmıştır. Bu nedenle, tıpkı ulusal bayramlarımız içeriklerini nasıl yitirmeye yüz tuttuysa, dinsel günler ve bayramlar da saflıklarını; iyilik, kardeşlik, dayanışma duyguları esinlemesi gereken asıl özelliklerini yitirmeye başlamış, neredeyse sözünü ettiğim bu çevrelerin gösteriş ve propaganda günlerine dönüşmüştür. *** Bayramlarımızı hak etmiyoruz. Ulusal bilincinin aşınmakta ve aşındırılmakta olduğunu ayrımsamayan ya da bunu önemsemeyen bir ulus, ulusal bayramlarını kutlamayı hak etmiyor demektir ve giderek açık seçik görülmekte olan da ne yazık ki bu gerçeğin görüntüleridir… Benzer nedenlerle aynı olgu dinsel bayramlarımız için de geçerlidir… Toplumun din duygularını sömürerek iktidarlarını ve çıkarlarını pekiştiren; bunu yaparken de kendileri gibi düşünmeyenleri dışlayan, tehdit eden çevrelerin ardı sıra giden bir toplum, dini bayramları kutlamayı da hak etmiyor demektir. Çünkü söz konusu bu çevreler, dinsel değerleri çağdaş değerlerin karşısına koymakla asıl büyük kötülüğü dinin kendisine yapmakta; onun ortak bir kültürel değer olarak (bir zamanlar olduğu gibi) bütün toplumca, inananlar kadar inanmayanlarca da kabul görmesine en büyük darbeyi indirmektedir. Sevgili okurlarıma: 9 Eylül Cuma saat 19.00’da, CHP kuruluş yıldönümü nedeniyle, müzisyen Halûk Çetin’le Ereğli (Zonguldak) Kültür Merkezi’ndeyiz.",male
424,"Beşiktaş'ta bir şey dikkatimi çekti, ligde maçların ikinci yarılarında kötü oynuyor. Bunda hedefsizliğin getirdiği motivasyonsuzluk önemli bir etken. Bu çok dogaldır. Ayrıca Beşiktaş'ı çok yorgun gördüm. Birkaç isim farklı mesela... Quaresma... Son haftalarda inanılmaz hırslı oynuyor, mücadele ediyor, olağanüstü şeyler yapıyor. Bu beni şüphelendirdi. Sanki bu futbolcuyu birileri tribünden izliyor. Sanki kendini gösterip Milan'a gitmek istiyor gibi geldi bana. Beşiktaş'ın konsantrasyonu üst düzeyde olduğu zaman her maçını kazanabilir. Şöyle ya da böyle ligde 42 puana ulaştılar. Önlerinde kupa hedefi var. Camianın, futbolcuların, başkanın tüm konsantrasyonu kupa üzerine. Gaziantep'le hayati önemde bir maç yapacaklar. Tamam ilk karşılaşmayı 3-0 aldılar ama Gaziantep'in hocası Tolunay Kafkas mağlubiyet sonrası, 'Nasıl üç yediysek 3 de atarız' demişti. Neden böyle söyledi? Çünkü Beşiktaş'ın zaaflarını gördü. Bu nedenle maçı 3-0'a rağmen ciddiye almaları gerekir. Beşiktaş'ın kötü oynarken bile maçı kazandırabilecek futbolcuları var. Ancak çok ofansif olmasına rağmen attığı gol sayısını çok buluyorum. Bu önemli bir sıkıntı. Dün Quaresma sakatlandıktan sonra ben Tayfur Havutçu'nun yerinde olsam hemen onu kenara alırdım. Çünkü Kasımpaşa maçını kaybetsen bir şey olmaz ama Gaziantep'te yenilirsen sıkıntı yaşarsın. Tayfur Havutçu, Schuster zamanında pasivize edilmişti. Bunu nereden anlıyoruz? Schuster gittikten sonra hemen onun kadroda düşünmediği oyuncuları oynatmaya başladı. Tayfur Havutçu artık ligdeki maçları gelecek sezonun kadrosunu şekillendirmek için kullanmalı. Bunun için Nihat'ı sezon sonuna kadar her maçta oynatmalı. Çünkü Necip'e ısrarla forma veriyor ve 'Seneye de buradasın' demek istiyor. Bunu Nihat'ta da yapmalı. Sonuçta olmuyorsa gerekirse vedalaşacaksın. Tayfur Havutçu camianın çocuğu. Gelecek sezonun planlarını yapmalıdır. Beşiktaş'ın iyi bir yerli stopere ve sağ beke ihtiyacı var. Sol tarafa baktığımızda iyi bir sol beki var. Ama alternatifi yok. Orta sahada Fernandes kalacaksa hiçbir problem yok demektir. Yine söylüyorum, futbolda 6+2 saçmalığı kaldırılmalıdır. Rakam netleştirilmeli ya 6 ya da 8 olmalı. Tabii Beşiktaşlı futbolcular iyi mücadele ediyor ama fizik güçleri yetersiz. Siyah-beyazlı futbolcular sanki ligde havlu atmamış gibi oynuyor. Bu çok önemli bir durum. Futbolcuların bu mantalitesini beğendim. Kasımpaşa'nın ligden düşmemesi artık mucizelere kaldı.",male
425,"Kırlara aday! Şifre kelimesinin aslı sıfıra dayanıyormuş. Sıfır, başladığı yermiş her şeyin. Bir şeyin başlaması aslında başlayan hiçbir şey olmadığı anlamına mı geliyormuş yoksa olup biten hiçbir şeyin tam olarak anlaşılamayacağı, bilinemeyeceği anlamını mı taşıyormuş belli değil. Bu sabah birbirine karşı kılıç çekmiş iki gözümü birden görünce aynada, sıfıra doğru çekilmekle şifreye doğru kaymak arasında bulanıklaştı bakışım. Önce başım dönüyor sandım, sonra da nicedir onca gencin sınav masalarında ping pong topları gibi 'varla yok arası' sektirilişlerini düşündüm. Dün kopya çekmek haberleriyle çalkalanıp duran sokaklar şimdi de şifrelemeye doğru götürülmüyor mu? İllüzyonistler parmaklarını gözlerimize doğru yöneltirler sonra da daireler çizmeye başlarlar ya! Şifre olarak mı yoksa sıfır olarak mı donar insan orada, yine bilemedim. Konya Bozkır'ı, Toroslar'a doğru iyice sokulur. Sanki ovanın tekdüze ve gittikçe ezici genişliğinden dağların ara geçitlerine karışmak ister insan. Güneşin hakimiyetinden gölgenin serinliğine saklanmaktır belki de. Kır, ön Toroslar'ın eteklerinde bahara hazırlar hep kendini. Yukarılarda, çok yukarılarda eriyen kar suları köpüklene köpüklene iner aşağılara. Çiğdemler, yaralı beyazı nevruzlar boy verir, ardıç kuşları, cırrık kuşları, serçeler, karatavuklar, üç beş şaşkın yaban ördeği sürüsü, ısındıkça buğulanan toprağın üstünden fütursuzca süzülüp geçerler. Yalnız kırlara ve bahara asıl rengini veren elma çiçekleridir orada. Silme elma çiçeği kokar baharda kırlar. Beyaz pembesi ve akıl karıştırıcı baygın kokusuyla elma çiçekleri, rüzgârın da etkisiyle dalga dalga Toroslar'a kadar yükselir ve adeta oradan, Akdeniz'e varmak isterler. Belki öncesinde silme çiçeğe durmuş badem ağaçlarında görülen bu şehrayin her yıl tekrar edilir. Elma çiçekleri, sıfırla şifre arasında matematik sorularının arasına karışır, ergenliği patlamış çocukların saçlarına siner sonra da bir ömür hafızanın kuyusunda kaynar. Kır, Bozkır'da hep böyle patlar. Bir yandan, cep telefonlarına mesajlar gelmektedir. Kimisi açık kimisi şifreli mesajlar. Gazete sayfaları, internet siteleri, sokaklar, arabaların arka camları, radyo istasyonları da onlarla doludur. Aday olmak, her zaman popüler ve işlek bir kelimedir dilimizde ama şimdilerde yıldızı daha bir parlamıştır. Seçimler yaklaşmış, adaylar kolları sığamış, büyük hedefe varmak için bütün hesaplar yapılmıştır. Önce aday adayı olacaktır hevesliler, sonra da asil aday. Eskilerin namzet dedikleri bu durum nasıl oldu da aday haline dönüştü acaba? Kelime sanki 'y' harfine doğru kaydıkça silikleşmekte, karanlığın ilerisine fırlatılmış söz gibi kaybolup gitmektedir. Adamaktan yola çıkan anlam özneye doğru gittikçe silinmekte, özü boşalıp anatomi derslerindeki iskeletlere dönmektedir. Aday, kendi adaylığını kendisi ilan etmekle kendisinden vazgeçmekte irade ve kimliğini karar vericinin inisiyatifine bırakmaktadır. İnsanın bir yolu yürümeye aday olmasıyla bir makam ve mevkie aday olması arasındaki ontolojik çelişki yine sıfırla şifre arasında salınmaktadır. Adayın değerini sıfır derecesine düşüren anahtar kimdedir şimdi? Ad+ay, ne kadar da matematik durmaktadır değil mi? Bak, bir salyangoz geçmektedir gelincik çiçekleriyle donanmış tarlaların arasından. Geçerken geride bıraktığı sünük sıvı dilersen bir şifredir bilmediğin yollar için. Dönüp bakmazsan sıfır. Trak tümülüsleriyle süslenmiş engin Trakya düzlüklerinde bir yaban eriği ağacı inadına gönenmektedir zamana karşı. O eriğin çiçeğe durması için geçen zamanın matematik değerinin de bir karşılığı vardır defterlerde. Sıfır bir karşılıksız adanma mıdır bir güzelliğe aday olma mıdır kimseler bilemeyecek. Rüzgârın adaylığıyla meyveye duracak bir kiraz köküne doğru akan suyun adaylığı arasında bir fark olmayacak bu yüzden. Bir tren penceresinden gördüğümüz dağ yamaçları da mordan yalaz kırmızısına bürünürken bilmeyecek bunları. O trende yolculuk eden ve sınavdan dönen genç adamı bilmeyeceği gibi. Dil ne kadar da kekre ve sancılı sokaklarda şimdilerde. Bahar yağmurunun şen şakrak ıslattığı akşam üstlerinden birisinde, bir genç adam kendi halinde yürürken, bir arabanın üstüne doğru geldiğini görmüş ve birden geri çekilmiştir. Araba geri geri hareket ettiği için muhtemelen arabayı kullanan arkasını tam görememektedir. Öyle düşünmüştür genç adam. Araba bu kez kaçtığı yöne gelince kendisini korumak için arabanın bagajına vurmuştur. İçerden karmakarışık ne olduğu anlaşılamayan sözler sarf edilmiştir. Genç adam uyarmak için öne doğru ilerlediğinde, sürücüden ağza alınmayacak hakaretler işitmiştir. Nasıl olur da arabaya vurulurmuş. Genç adam daha beni eziyordunuz eşya mı önemli insan mı diyemeden her yere yayılmış dilin büyüyerek üzerine yürüdüğünü görmüştür. Şiddet sıradan bir bakış gibi kararmaktadır göz çukurlarında, sıkılan yumruklarda. Dahası, Kars platosunun bitmeyen düzlüklerinde, kekiklerin sazlıklara kokularıyla selam gönderdiği vadilerde, yağmur yağmura değmeden, damla damlaya çarpmadan inmektedir toprağa. Yağmur vurmaktadır toprağa. Topraktan yükselen hangi sestir? Hangi sestir acaba? Bunca şifre, bunca sıfır, bunca aday, bunca öfke arasında... 'Çünkü eski bahçelerde değiliz/Eskidendi elmanın ağaçtan düştüğü'. Böyle mi konuşur ses böyle mi söyler?",male
426,"Galatasaray şuurunu yitirdi Galatasaray dün Gaziantepspor karşısında ciddi problemler yaşadı. Sarı-kırmızılı takım genel anlamda önde oynamak istiyor ancak gol pozisyonuna girme sıkıntısı yaşıyor. Önce Servet'in, ardından Sabri'nin... Galatasaray dün Gaziantepspor karşısında ciddi problemler yaşadı. Sarı-kırmızılı takım genel anlamda önde oynamak istiyor ancak gol pozisyonuna girme sıkıntısı yaşıyor. Önce Servet'in, ardından Sabri'nin kırmızı kart ile atılması da darmadağınık bir hale soktu Galatasaray'ı. Ancak Servet'in atıldığı pozisyondaki kırmızı kartı ağır buldum. *** Galatasaray dün 1-1'e kadar fena oynamadı. Çok dolu dolu oynamasa da iyi mücadele etti. Ama 2-1 yenik duruma düştükten sonra dağıldılar. Bütün futbolcular şuurlarını kaybetti. 2-2'yi yakalamalarına rağmen bu şuursuz oyun bu sonucu ortaya çıkardı. 2-2'den sonra karar tecrübeli futbolcuların oyunu soğutmamalarına şaşırdım. Müthiş coşkulu oynuyorlar, baskı kuruyorlar ama şuurlarını kaybediyorlar. Taraftarın bir önce 3. golü istemesiyle bilinçsizleşiyorlar. Tabii bu arada yine peş peşe pozisyonlar verdiler. Burada hemen teknik adam ve tecrübeli oyuncuların devreye girmeleri gerekiyordu. Galatasaray gibi büyük bir takımın futbolcularının bu kadar kendini bilmez bir halde oynamaları büyük bir tehlikedir. Kaleci Muslera çok kötü oynadı dün. Yaptığı hatalar ona yakışmadı. *** Gaziantepspor'u geçen hafta G.Birliği'ni yendiği maçta beğenmemiştim. Ancak son derece etkili oynadılar, iyi futbolculara sahipler. Sonuçta Abdullah Ercan iyi bir takım devralmıştı, bunu devam ettiriyor.",male
427,"Beraberlik adaletli skor Trabzonspor için dün alınacak 3 netice de sürpriz olmayacaktı. Çünkü bordo-mavili takım önümüzdeki hafta belki de son 20 yılın en önemli maçını oynayacak. Peş peşe gelen zorlu Beşiktaş ve İnter sınavlarından... Trabzonspor için dün alınacak 3 netice de sürpriz olmayacaktı. Çünkü bordo-mavili takım önümüzdeki hafta belki de son 20 yılın en önemli maçını oynayacak. Peş peşe gelen zorlu Beşiktaş ve İnter sınavlarından sonra Sivasspor deplasmanı araya sıkıştı. Trabzonsporlu futbolcular geçen haftaki Beşiktaş derbisinden sonra Lille maçını düşünmeye başladılar. Aslında sadece futbolcular değil teknik direktöründen malzemecisine kadar herkesin kafasında Şampiyonlar Ligi'ndeki Lille maçı var. Sivasspor'u hiç düşünmemişlerdir bile. *** Trabzonsporlu futbolcular lige konsantre olmakta zorlanıyor. Bu sorunu aşamıyorlar. Bu normal bir durum. Bunu başarmak için bordomavili takımın her sene Şampiyonlar Ligi'ne katılması gerekiyor. Bugün Trabzonsporlu oyunculara"" Şampiyonlar Ligi'nde çeyrek final mi, lig mi?"" deseler hiç şüphem yok kesinlikle 'çeyrek final' derler. Trabzonspor, Burak'ı besleyecek bir adam buldu: Henrique... Ben Henrique'yi beğeniyorum. İkinci forvet oynayabilir, tek forvet oynayabilir ve forvet arkasında da oynayabilir. Henrique'nin bu seneki en önemli transferlerden biri olduğunu da düşünüyorum. Burak dün yine gol atamadı. Ama zaten Trabzonspor'da Colman olmayınca Burak'a top atacak adam bulunamıyor. Tolga geçen hafta hatalı gol yedi. Ama Şenol hoca arkasında durarak Tolga'yı kazandı. *** Dünkü maç sonunda hem Trabzonspor hem Sivasspor 2'şer puan kaybetmedi, 1'er puan kazandı. Beraberlik her iki takım için de adaletli bir skor oldu.",male
428,"Sezonun son 11 haftasında yarıştığı bütün kulvarlarda geriye düşen bir takımın iyi oynaması beklenemezdi. Dünkü maçta defans oyuncuları görevini iyi yaptı, diğerleri iyi niyetle mücadele etse de üretken değildi. Takım savunması iyi oynuyor, mücadele ediyor ama hücumda büyük problemler var. * * * Galatasaray'da karışıklık var, organizasyon yok. Kim ne yapıyor belli değil. Hücum hattı inanılmaz dağınık. Bu kadar mı kısır olur bir takım. Hiç üretken değiller. Bunun nedeni panik. Hagi sürekli değişik oyuncuları deniyor bu bölgede. Bir maçta 4 farklı futbolcu aynı yerde görev yapıyor. Maç içinde bu kadar değişiklik yapılır mı? Hagi takımın dengesini bozdu. Oyuncular birbirlerinin ne yapacağını bilmiyor. Bakın Fenerbahçe'ye... Kimin nerede oynadığı belli. Kimin nasıl oynayacağını futbolcular biliyor. * * * Bu, Galatasaray'da yok. Futbolcuların birbirleriyle alışkanlığı yok. Galatasaray yeni bir takım. Kazım, Yekta, Culio... Bunlar birlikte çok sık oynamadıkları için birbirlerinin ne yapacaklarını bilmiyorlar. Galatasaray takımı karmakarışık. Servet dışında bir şeyler yapan yok. Ortalarda gözükmüyorlar. Servet ahtopot gibi, forvet bile oynuyor. Mesela Stancu'nun ne oynadığını ben anlayamadım. Nerede görev yapıyor bu futbolcu. O zaman neden alırsın bu futbolcuyu? Hagi aslında bir enkazı devraldı. Ligin ilk yarısında bir şey yapamadı, biz de 'Zaman verelim' dedik. Ancak devre arasında 5 oyuncu aldırdı. Ancak yine başarı yok. Bu soru işaretleri yaratıyor artık. * * * Galatasaray taraftarı da şaşırdı. 'Hagi'ye mi kızalım', 'futbolcuya mı kızalım', 'başkana mı kızalım' diye düşünüyor. Galatasaray'ın 3 yıldır hızla irtifa kaybetmesi sarı-kırmızılı taraftarların tepkisini çekiyor. Devre arasında ben ""Galatasaray'ın transfer yapmasına gerek yok. Gelecek sezon için hazırlık yapılmalı. İş işten geçti"" demiştim. Hatta bunun için tepki de göstermişlerdi bana. Ama yönetim birçok oyuncu getirdi. Bunlara gerek yoktu. Bir sürü para harcandı. * * * Ben dünkü maçta Kardemir Karabük'ü beğenmedim. Puan almış olması da önemli değil. Doğru dürüst hücum edemediler. Tabii kısıtlı bir kadroları var, en önemli oyuncuları Emenike yok. Bunlar mazeret olabilir. Galatasaray'ın net bir penaltısı verilmedi. Hakem böyle bir penaltıyı neden vermez çok ilginç.",male
429,"Siyad'ın gücü ve zaafı SİYAD-Sinema Yazarları Derneği'nin adayları açıklandı. Aday listesi, çok gazetede tümüyle yer bulabildi. Birçoğu sadece beş ana dalda adaylarını açıkladı. Birkaçı ise (benim görebildiklerimden özellikle Hürriyet) hiç yer vermedi. Bununla birlikte, aday tartışmaları sezonu da açılmış oldu!... Oysa yakında açıklanacak Oscar, hatta Altın Küre adaylıkları, kimbilir nasıl tüm ayrıntılarıyla yayınlanır... Bundan yola çıkarak SİYAD'ın güçsüzlüğünden mi söz etmeli? Yoksa adının bunca bilinip tartışılmasını gözönüne alarak, gücünden mi dem vurmalı? Temel yanlış, SİYAD'ı seçimleri, törenleri ve beğenisiyle Oscar, Cesar gibi veya BAFTA gibi kurumlarla kıyaslamak. Onlar ülkelerindeki sinema sektörünün ödülleri. Özellikle Oscar'lar, biryandan dev Hollywood'un tüm gücünü ve çekiciliğini kullanan bir dünya olayı. Ama ayrıca, arkasındaki Academy Of Motion Pictures and Sciences- Film Sanat ve Bilimleri Akademisi adlı kamu kuruluşu nedeniyle, ABD devletinin de desteğine sahip. Onu herhangi bir başka kurum veya ödülle kıyaslamak insafa sığar mı? Altın Küre'ye gelince, aslında bir basın ödülü. Hollywood'da sinemayı izleyen yabancı basın mensuplarının verdiği ödüller. Yani eleştirmen bakışı değil, daha magazinsel bir yanı var. Demek ki SİYAD'ı dış ülkelerdeki eleştirmen birlikleriyle kıyaslamak gerekir. Ki onlar, ödülleri için gece bile yapmıyorlar. Sektör ödülleriyse elbette önemlidir. Birkaç yıl önce TÜRSAK öncülüğünde ve Yeşilçam Ödülleri adıyla başlanan bu ödüller, sanıyorum şimdi sektörün kendi girişimiyle sürecek ve zamanla Türk Oscar'larına dönüşecek. Hayırlısı olsun. Şimdi... SİYAD'ı adı kendi ülkelerinde bile bilinmeyen ve seçimleri kamuoyuna pek yansımayan yabancı eleştirmen ödülleriyle kıyaslarsanız, çok daha ilerde olduğumuz anlaşılır. Bunu son derece objektif ve yansız biçimde bakarak söylüyorum. SİYAD toplumumuzda bilinen bir ad, bir marka olmuştur ve iyi ellerdedir. Hatta Emek olayında bu salonu savunmamız dünya basınında yer almış ve SİYAD adını onlar da duymuşlardır!... Keşke başkanımız Tunca Arslan'ın Antalya'nın enfes sanat-sinema dergisi Modern Zamanlar'ın Kış 2012 sayısındaki konuşmasını okuyabilseydiniz. Bunları yazarken, SİYAD'ın her yapıp ettiğine katılıyor muyum? Elbette hayır. Örneğin son aday seçimlerinde finale kalan beş filmden sadece biri benim de adayımdı: Bir Zamanlar Anadolu'da. Ama benim diğer dört filmimin yerine giren dört filmin üçü, benim de 10 filmim arasındaydı. Yanı sıra meselesi... Ayrıca, diyelim ki benim kadın oyuncu adaylarım arasında olan Hülya Avşar ve Meltem Cumbul, SİYAD adaylarından olamadılar. Bence yazık da oldu. Ama ne yapalım? Bu, aday olanların kötü, yanlış seçimler olduğunu göstermez. Sadece, hepsi de kendi yollarında sinemaya gönül vermiş ve onu iş edinmiş tam 89 üyemizin özgür iradelerinin yansımasını gösterir. Doğrudur: keşke biraz daha popüler filmler ve sanatçılar olabilseydi... Ben de mutlu olurdum. Ama popülerliğin neredeyse tek değer ve kıstas olarak kabul gördüğü bir toplumda, bunu hiç hesaba katmadan yapılan seçimler size de hoş gelmiyor mu?",male
430,"Tek Adam 24 Eylül 2011 Cumhuriyet “Tek Adam” sözünü bizim siyaset yazınına, bu adı taşıyan kitabıyla Şevket Süreyya Aydemir kazandırdı. Kitabı, yayımlandığı dönemde, çok yıllar önce okuduğum için, değeri ya da önemi hakkında şu anda bir şey söyleyemem. Fakat günden bu güne, Mustafa Kemal’in zaten bilinen tek adamlığı sanki “tescil” edilmişti. Hakkında yazılan, dost düşman bütün kitaplar, bu konuda görüş birliğindedir. Bizdeki geleneksel gericilerin ve şimdilerde özel bazı üniversiteler çevresinde türeyip beslenen “entelektüel” gerici çömezlerin sövgü korosunu bunun dışında tutuyorum. *** Tek adam kimdir, kime tek adam denmeli, denilmeli? Krallar, padişahlar, irili ufaklı sultanlar, derebeyleri, senyörler, özetle demokrasi öncesindeki toplumsal sistem ve kurumların tepesindeki kişiler; kişilik özellikleri, değerleri ne olursa olsun, bu sistemlerin gereği olarak “tek adam”dılar… Buna, daha çok yirminci yüzyılın ürünü olan diktatörlükleri ve diktatörleri eklemek gerekir. Diktatörler, bir hanedanın üyesi olarak iktidara gelmeyip, genellikle bir hanedana son vererek siyasal erki ele geçirmiş kişilerdir. Bunlardan bazıları (İran şahlığında olduğu gibi) kendi hanedanlarını kurmuşlardır… Bazıları, Ortadoğu ülkelerinde örnekleri çokça görüldüğü gibi, hanedanları yıkarak iktidarı ele geçirdikten sonra yine hanedanlık benzeri tek adamlık sistemleri oluşturmuşlardır. Almanya ve İtalya’dakiler başta olmak üzere (Portekiz, Yunanistan, Macaristan, Bulgaristan vb) Avrupa ve Balkan ülkelerindeki askeri ya da sivil faşist diktatörlüklerle genellikle Güney Amerika’da örnekleri görülen, yine askeri ya da sivil faşist diktatörlükler de 20. yüzyılın ürünüdür. Bütün bu diktatörlüklerin tepesindeki kişiler kendi dönemlerinde ve türlerinde “tek adam”dılar… Demokrasilerde ise güçlü kişiler, güçlü kişilikler kuşkusuz ki vardır, fakat bunlar yürütme erkinin (parlamentoların), yargının (yüksek mahkemelerin), sivil toplum örgütlerinin ve seçimler yoluyla da halkın denetiminde oldukları (olmaları gerektiği) için, tek adam tanımı içine girmezler. *** Devrim önderliği ve tek adamlık kavramı üzerinde ise ayrıca durmak gerekir. Devrimler genellikle tek adamların değil kadroların ürünüdür. Devrim önderleri “tek adam” olarak sivrilseler de bunun daha çok simgesel anlamı vardır. Yazıyı uzatmamak için tek bir örnekle yetineyim: Lenin seçkin bir düşünür, büyük bir devrim önderiydi. Fakat tek adam değildi. Buna karşılık Stalin’in tek adam diktatörlüğü kuşkusuzdur… *** Hangi yönden bakılırsa bakılsın, Mustafa Kemal’in benzersiz bir konumu var. Kuşkusuz ki da toplumsal koşulların ürünüydü ve eylemini tek başına değil bir kadronun önderi olarak gerçekleştirdi. Yine de başarıları tek tek irdelendiğinde esas olarak bir “tek adam”ın, hatta “yalnız bir adam”ın iradesi açıkça görülüyor… Bu tek adam bir diktatör olabilirdi. Kendi hanedanını kurabilirdi. Bunların yerine, yetkilerini henüz yaşamaktayken paylaştırmayı yeğledi. Çoğulculuk (demokrasi) yönünde adımlar atmayı denedi. Kurtuluş Savaşı önderliğini modern bir ulus devlet kurarak taçlandırdı. O böyle bir tek adamdı… *** Şimdilerde yeni bir tek adamdan ve tek adamlıktan söz ediliyor… Demokrasilerde tek adam ve tek adamlık olamayacağına ve tek adamlar bir sistemi yıkarak ve yenisini kurarak tek adam olabileceklerine göre, günümüz Türkiye’sinde bir tek adam, neyi yıkıp neyi kuracak? Bu tek adamın yıkacağı şeyin, önceki tek adamın kurucusu olduğu laik, ulusal Türkiye Cumhuriyeti olduğu; kurulacak olanın ise doğal olarak bunun tam karşıtı olacağı yeterince açık değil mi? Laiklikten, ulus devlet olma özelliklerinden arındırılmış bir başka Türkiye… Hatta belki Türkiye bile değil… *** Şimdi açıkça, dürüstçe, kaypaklaşmadan konuşalım: Çocuklarımız, torunlarımız , onların çocukları ve torunları için nasıl bir Türkiye istiyoruz? İlk tek adamın örneklediği ulusal, modern, bağımsız çizginin doğrultusunda, çizginin gelişmiş aşaması olan bir Türkiye mi? Yoksa onun yaptıklarının yıkıldığı, aşiret topluluklarına bölünmüş, kimliksizleşmiş, soytarılaşmış, uşaklaşmış bir ülke mi? Hangisi?",male
431,"Emek, sonuna dek Emek! Tarihi Emek Sineması'nın korunmasıyla ilgili 'denize atılan taş' etkisini gösterdi. AB Bakanı Egemen Bağış, ""Merak etmeyin, salonu koruyacağız. Aklın yolu bir,"" açıklamasını yaptı Emek Sineması olayına, medyanın, internet sitelerinin, sinemaseverlerin ve hatta yönetimin böylesine sahip çıkması beni şaşırttı. Denize bir taş attık, dalga dalga yayıldı ve bir etki meydana getirdi. Bu kadarını katiyen beklemiyordum. Çarşamba gecesi, TÜRSAK'ın İstanbul'da Randevu festivalinin açılışında, benim kaçınılmaz olarak Emek'e değinmem, yine dakikalar süren alkışlarla karşılandı. Çok da iyi oldu, çünkü salonda olayı direkt olarak etkileyebilecek yerel ve merkezi yöneticiler vardı. Politikacılar için halkın tepkisine bizzat tanık olmanın önemli olmadığı söylenebilir mi? Ben özellikle AB ilişkilerinden sorumlu olduğu için 'Avrupa Bakanı' diye anılan sayın Egemen Bağış'ın sözlerini önemsedim. Belki okudunuz, ama ben de kayda geçirmek istiyorum. Şu günlerde kimi ulusal davalarımızı aslanlar gibi savunarak takdirimizi kazanan ve ulusal gururumuzu okşayan sayın bakanımız, 1000 küsur kişinin önünde bana, ""Merak etmeyin, salonu koruyacağız ve size orada daha çok ödüller vereceğiz. Aklın yolu bir,"" dedi. Her Beyoğlu âşığı gibi Emek'i korumaya çalışan TÜRSAK Başkanı, sevgili Engin Yiğitgil de ""Bunu söz olarak alıyoruz,"" diyerek altını çizdi. Bense etrafımdakilere ""İyi ki Emek, Avrupa yakasında. Böylece Avrupa Bakanı'nın sorumluğuna girer,"" diye espri yapıyordum. Şaka bir yana, sayın Bağış'ın yarı ömrü dışarda geçiyor. Belki Paris'ten Strasbourg'a, tüm kentlerde eski sinema/tiyatro binalarının nasıl korunduğunu; bunun, girmek için çaba harcadığımız Avrupa/Batı uygarlığının ayrılmaz bir parçası olduğunu anlatır ve bu kültür mabedini kurtarır. Umutla bekliyoruz. Bu arada Emek için 24 Aralık Cumartesi günü, Taksim Meydanı'ndan başlayacak görkemli bir yürüyüş düzenleniyor. Ben, çok önceden yapılmış programım gereği tarihte Paris'te olacağım. Ama gitmeden, tüm sinemacı ve sanatsever dostlarımın katılması için elimden geleni yapacağım. Siz de not edin lütfen. Ayrıca bu akşam, saat 22.00'den itibaren NTV'de, Yekta Kopan'ın programında bu konuyu tartışacağız. ÜSTÜN AKMEN'İN 50. YILI Değerli tiyatro eleştirmeni dostum Üstün Akmen, geçenlerde yazarlığının tam 50. yılını kutladı. Beyoğlu Şenliği çerçevesinde yapılan geceye haberim olmadığı için katılamadım, üzgünüm. Ama kitapları ulaştı. 2010-11 sezonundaki oyun eleştirilerini topladığı Tiyatroda Ayna Var. Ve de eleştiri, öykü ve şiirin özgün bir karışımı olan kitabı Kör Bakkalın Gözleri'nin üçüncü basımı. Yorulmak bilmez dostumun emeğini kutluyor, enerjisinin hep sürmesini diliyorum.",male
432,"Kara Bir Rüzgâr 14 Ocak 2012 Cumhuriyet Kara bir rüzgârdı üstünde bir yurdun, Kara bir vicdan, kapkara. Esip durdu hışım gibi, taun gibi; Akla düşman, aydınlığa. Kara bir rüzgârdı, kötücül, zalim, Daha doğmadan söndüren tomurcuğu. Genç kızın ergenlik düşüne düşman, Bebek bakışındaki meraka. Kara bir rüzgârdı, kara kalpli, Mağaralarda beslenmişti, Yarasalardan esinlenmişti, Nefretle bilenmişti, hınçla. Kara bir rüzgârdı, geçtiği her yerde Zehirliyordu iyi ve canlı ne varsa; Aydınlık uç vermesin diye O topraklarda bir daha. Kara bir rüzgârdı, hiçbir şey Daha ölümcül olamazdı ondan; İnsanın sapkınlığıydı çünkü; İnsan görünümlü, insana düşman. Kara bir rüzgârdı, zifir kara, Uçurum gibi açılmıştı ağzı; Esti üzerinde toplulukların, Boyun eğmiş, yazgıya razı. Kara bir rüzgârdı, can alıcı, Yedeğinde cellatlar, mezbahalar, ceza evleri; Buyruğunda kara büyü, kara ruh, kararmış adalet, Elinde ölüm terazisi, cinayet kılıcı. Kara bir rüzgârdı, esmekte hâlâ, Karanlık saçarak, kötülük ve riya; Gömmek için iskelet elleriyle Bir ülkeyi dönüşsüz karanlığa.",male
433,"‘Fethullah Gülen’i bitirme planı Can Ataklı catakli@gazetevatan.com Başlıktaki ifade, Balyoz operasyonunu başlatan başlığı idi. İddiaya göre askerler AKP’yi ve ona destek veren Fethullah Gülen cemaatini bitirmek için bir “darbe planı” hazırlamışlardı. Buna göre kaos yaratacak eylemler hazırlanacak, Fethullah Gülen cemaatini silahlı terör örgütü olarak göstermek için tuzaklar hazırlanacak, bu nedenle camiler bile bombalanacaktı. Bu iddialar iktidar tarafından çok ciddiye alındı ve arkasından başlatılan soruşturmalarla 50’nin üzerinde general tutuklandı. Bu davalar furyasından kuvvet komutanları kadar, emekli olan son Genelkurmay Başkanı da payını aldı. O da tutuklandı. Oysa şimdi durum çok farklı. Fethullah Gülen’i bitirme planını askerler belki düşünmüş olsalar bile asla hayata geçiremediler; buna karşı, iktidar içi çatışmalarda Fethullah Gülen’i bitirmekten söz edenler çoğaldı bu günlerde. MİT Müsteşarı’nın KCK davasında “şüpheli” sıfatıyla ifadeye çağrılmasından itibaren Gülen cemaati çok konuşulmaya başlandı. Doğal olarak iktidara daha muhalif bakanlar ilk başlarda Gülen cemaatinden söz etmeye pek yanaşmadılar. Korkudan olabilir. Oysa iktidar yandaşları bu konuda tam ikiye bölündüler. Bir kesim iktidarın arkasına geçerek MİT olayının cemaat tarafından tezgâhlandığını anlatmaya başladı. İkinci kesim ise cemaat adına iktidara yüklendi. Ancak geldiğimiz nokta çok ilginç. Çünkü durumun iktidarı sarsmasından endişelenen Erdoğan’cı ve Gülen’ci bazı isimlerin “itidal” tavsiyesine rağmen kimi Gülen taraftarı isimler ise iktidarın büyük bir operasyona start verdiğini yazmaya, söylemeye başladılar. Buna göre Erdoğan’ın devlet içindeki “cemaat yandaşlarının” temizlenmesi için emir verdiğini ileri sürüyor. Nitekim yargıdaki ve polisteki bazı görevden alma operasyonlarının buna kanıt olduğunu söylüyorlar. Gülen adına yazan bazı yazarlar, operasyonun daha da büyüyeceğini ve işin “Fethullah Gülen’i tamamen tasfiye etme” hedefine varacağını belirtiyorlar. Kısacası, ortada bir “Fethullah Gülen’i bitirme planı” olduğu söyleniyor. Merakım şu; askerlerin en tepe isimleri böyle bir planı düşündükleri için bir yıldır hapislerde çürütülüyor. İtibarları sarsıldı, onurları ayaklar altına alındı, kariyerleri yok edildi. Peki şimdi bu kez sahneye konulan “Fethullah Gülen’i bitirme planından” kim sorumlu tutulacak? Kimler hakkında dava açılacak? Kimler hapse atılacak? ***** Diş’e bir dokundum Pazar günü bir dostumun diş eti tedavisi için gittiği Nişantaşı Diş Hekimliği Fakültesi’nde kendisine üç yıl sonrası için randevu verildiğini yazmıştım. Gösterilen kötü muamele de cabası idi. Şu ana kadar herhangi bir yanıt gelmedi. Belli ki söyleyecek sözleri yok. Bunu yazınca, canı yanan başkalarının da mesaj yağmuruna tutuldum. O “çok iyi” olan hizmetlerde meğer ne aksaklıklar oluyormuş. Örneğin İzmit’ten arayan T. Y. isimli okurum eşinin 7 yıldır tedavi gördüğünü, 6 ayda bir randevulu olarak gittikleri hastanede nasıl eziyet çektiklerini anlatmış. 2 dakika süren kan verme işlemi için örneğin saatlerce beklediğini belirtiyor. Adana Balcalı Diş Hastanesi’ne sevk edilen M. G. özürlü çocuğunun diş ameliyatı için “en 1 yıl sonra sıra gelir” dendiğini ilaçlı tedavi için ilaç bile yazılmadığını ve “bildiğiniz bir ağrı kesici kullanın” dendiğini söylüyor. Çok sayıda okurumdan ise “randevu almak çok kolaylaştı, ama tedaviler hiç de söylendiği gibi yapılmıyor, tedavi randevuları en iyi ihtimalle aylar sonrasına veriliyor” diye yakınıyor. Bunların dışında hastaların özel hastanelere yönlendirilmesi de merak konusu oluyor. ***** Yine 28 Şubat, yine eğitim, yine asker (mi?) İktidar, eğitimde kapsamlı ve bir kadar karşı devrim niteliği taşıyan bir değişikliği “tasarı” olarak değil de “teklif” adı altında fazla sorumluluk almayarak Meclis’e getirdi. Kısaca 4+4+4 diye sunulan teklif zorunlu eğitim 8 yıldan 12 yıla çıkarılıyormuş gibi gösteriyor ama işin aslının İmam hatiplerin önünü açma ve kızları okuldan uzaklaştırma olduğu hemen anlaşıldı. İktidarın asıl amacı aslında imam hatiplerin önünü açmak. Kızlar anladığım kadarıyla refleks olarak teklife girmişti. Kamuoyundan tepki geldi. Karşı devrim niteliğindeki bu değişikliğin, AKP tabanından bile rağbet görmeyeceği anlaşıldı. Peki dönüş nasıl olacak? Çare bulundu. 27 Şubat’ta toplanan Milli Güvenlik Kurulu’na Milli Eğitim Bakanı çağırıldı. Bakan 1.5 saat içerde kaldı. Çıktı ve değişiklikte geri adım atıldı. İmam hatipler aynen duruyordu yerinde ama kızlar konusunda karar değişmişti. Tıpkı 15 yıl önceki MGK toplantısı gibi. O zaman zorunlu eğitim 8 yıla çıkmış, İmam hatiplerin önü kapatılmıştı. Çünkü asker böyle istiyordu. Şimdi yine aynı tarihte (bir gün önce ama, tam da gün konuşulurken oldu) yine asker “ayar” vermiş gibi sunularak geri adım atıldı. Cumhurbaşkanı yazılı açıklama yapmış, “Milli Eğitim Bakanı’nın gelişinin bunla ilgisi yok, daha önce kararlaştırılmıştı” diyor. İnandırıcı mı? Konu şudur; eğitimde köklü değişiklik tepki yarattı, mantıklı bir geri adım atmak da zor. O halde eski usule başvurulur, “asker istemiyor” denilir. İyi de hani askeri vesayet bitmişti. Tamam bitti de tabana söylenecek söz şudur: “Zaten fena hırpaladık, biraz durmak lazım, gazlarını alalım.” Çünkü iktidar kendi getirdiği değişikliğin arkasında duramayacağını biliyor. O halde “olağan şüphelileri” koyarsınız herkesin önüne, kimsenin sesi çıkmaz. ***** Dangalaklık Pazar günü Ermenistan devletinin yaptığı Hocalı katliamını anma mitingi yapıldı Taksim’de. Türk Azeri Birliği temsilcileri daha önce beni de ziyaret etmiş ve anma törenleri hakkında bilgi vermişlerdi. Anma törenlerinden önce konuyu köşeme de taşımış ve “Hocalı vahşetini tarihin neresine koyacağız” diye sormuştum. Miting yapıldı. On binler alanı doldurdu. Ancak bir ya da birkaç kişi dangalakça bir pankartla anlamlı güne gölge düşürdü. “Hepimiz Ermeniyiz, hepimiz Hrantız” söylemine güya gönderme yaparak “Hepiniz Ermenisiniz, hepiniz piçsiniz” diyen iğrenç bir pankart açtılar. Mitingi izleyen arkadaşlarıma sordum, bu pankarttan sadece bir tane gördüklerini söylediler. Ama geniş bir çevrede bu pankart konuşuldu ve bu pankart üzerinden başka bir kin ve nefret söylemine tanık olduk. O muhteşem Cumhuriyet mitinglerinde de yine aynı dangalaklık yapılmış ve kendini bilmez birkaç kişinin açtığı “ordu göreve” pankartı daha sonraki davalarda “kanıt” gibi sunulmuştu. Yazık, çok yazık. Bu dangalaklıklara asla prim vermemeliyiz.",male
434,"Kırılma noktası Uludere; vur emrini kim verdi? Can Ataklı catakli@gazetevatan.com İktidarı telaşlandıran, adeta kendi ayağına kurşun sıkarcasına yasamayı yürütmenin emir kulu haline getiren uygulamaların, bırakın Anayasa’yı, hukukun temel ilkelerine aykırı yasa çıkarmaya zorlayan MİT operasyonunda kırılma noktasının Uludere’deki talihsiz olay olduğu görülüyor. İçi boş Kürt açılımıyla başlayan, Oslo görüşmelerinin deşifre olması ile tırmanan, KCK operasyonları ve kanlı terör eylemleriyle tepe noktasına varan süreçte sanıyorum “bardağı taşıran damla” Uludere olayıdır. KCK soruşturması kapsamında hem savcılık hem de emniyet tarafından yürütülen istihbarat çalışmalarında MİT’in KCK yapılanması içinde yer aldığı ve sonu ölümlerle (şehitlerle) biten birçok olayda rol aldığı herhalde bir süre önce ortaya çıkmıştı. Uludere olayı ise hepsinin üzerine tuz biber ekti.. İktidarın ve kullandığı MİT’in güya “barışı sağlamak için teröristlerle müzakere planı”nın duvara tosladığı gün gibi ortada. Uludere olayı bu duvara toslamanın son halkası ve doğal olarak iktidarda panik yarattı. Bu nedenle iktidar Uludere olayını örtbas etmek için elinden geleni yapıyor. Konuyu, parlak sözlerle yargıya intikal ettirmek, Meclis komisyonu kurup milletvekillerini dağ başına göndermek, süreci uzatmak ve unutturmak içindir. Olayın yargıya intikal ettirilmesinin hiçbir anlamı yok. Nitekim şu anda havanda su dövülüyor. Bölgedeki savcılar köylüleri, kaçakçıları, korucuları, güvenlik yetkililerini sorguluyor ve güya bilgi topluyor. Oysa bu olay başta Başbakan olmak üzere ilgili tüm birimler tarafından biliniyor. Sadece bu makamlar doğru açıklamalar yapmıyorlar. Olayı özetleyelim: SÖYLENMEYEN: Türkiye’ye kaçakçı kılığında bir grup PKK’lının sızacağı ve bunların kanlı bir eylem yapacağı istihbaratı veriliyor. Bu istihbaratı kim verdi? SÖYLENMEYEN: Gelen istihbarat devletin bir biriminde değerlendiriliyor ve ciddi bulunuyor. Bu istihbarat kime gitti? SÖYLENMEYEN: İlgili birim inandığı ve güvendiği istihbarat konusunda operasyon yapma kararı alıyor. Sonunda vur emri veriliyor. Bu emri veren kim? Bizler bu soruların cevaplarını bilmiyoruz. Ama Başbakan, İçişleri Bakanı, Savunma Bakanı ve Genelkurmay Başkanı ile kuvvet komutanları bu soruların cevabını biliyorlar. Peki neden hiçbir açıklama yapmıyorlar da “yargı karar verecek” diyorlar? Yargı neyin kararını, nasıl verecek? Eğer ille “yargı karar versin” deniyorsa savcılar çağırsın Genelkuray Başkanı’nı ne olup bittiğini bir iki dakika içinde öğrenirler. Bir istihbarat zafiyeti ve “vur” kararında hata olduğu görülüyor. Devletin bazı birimleri herkesin gözü önünde yaşanan olaylardaki yanlışları görerek harekete geçmiş gözüküyor. Yoksa bir “erkler savaşı” falan yok. ***** Bülent Arınç Anayasa Mahkemesi’ni tavsiye ediyor Başbakan Yardımcısı Bülent Arınç‘ı dinliyordum canlı yayında. Hükümette adeta travma yaratan MİT olayyla ilgili, alelacele çıkarılmak istenen yasa değişikliğini savunuyordu. CHP’nin değişikliğe yönelik ağır eleştirilerine karşı çıkıyordu Arınç ve konuşmasının sonunda çok ilginç bir yol gösterdi. Dedi ki “CHP engelleyebiliyorsa yasayı engeller, ama yasa geçerse gider Anayasa Mahkemesi’ne.” Oysa iktidar yıllardır CHP’nin her fırsatta Anayasa Mahkemesi’ne gitmesinden şikâyetçi. İktidar kanadı Anayasa Mahkemesi’nin de CHP’nin istediği yönde karar aldığını ileri sürer durur. Şimdi ise Arınç “Ne olur canım giderler Anayasa Mahkemesi’ne” diyor. Öyle sanıyorum ki, 12 Eylül referandumunda halkın yargıyı ve yüksek yargıyı iktidara bağlayan Anayasa değişikliklerini kabul etmesinden sonra iktidar çok rahatlamış. Artık CHP’nin Anayasa Mahkemesi’ne gitmesinden bir endişe duymuyorlar. Anayasa Mahkemesi’nin iktidardan gelen hiçbir yasayı iptal etmeyeceğine inanıyorlar. Galiba Arınç da bu inançla “Anayasa Mahkemesi’ne gidersiniz olur biter” diyebiliyor. Nasıl olsa tek maddelik değişikliğin oradan dönmeyeceğini düşünüyor. ***** “Hayaldi, gerçek oldu” diyebileceğimiz bir olay daha: Atatürk’ün Gençliğe Hitabesi’ni okuyan gençler gözaltına alındı. (Gani Yıldız) ***** “Yetmez ama evet” diyenler haklı çıktı Güya daha demokratik bir anayasa için yargıyı iktidara bağlayan anayasa değişiklikleri yaptık ya, işte paket referanduma gittiğinde iktidar yandaşları “yetmez ama evet” çığlıkları atmıştı. Haklı çıktılar. Çocuklar “yetmeyeceğini” taa günden görmüşler. O kadar anayasa paketi yapıyorsunuz, MİT’i unutmayacaktınız. O çok demokratik anayasa değişiklikleri içine “Başbakan’ın kefil olduğu kişilere kimse dokunamaz, kimse bu konularda Başbakanı haksız göremez, her konuda haklıdır” diye bir madde koyardınız, sonra ikincisini eklerdiniz; “Haksız olduğu durumlarda ilk madde uygulanır” derdiniz. Kısacası “yetmezci” çocukların sesine kulak verseydiniz bugün MİT’e sorgu şoku hiç yaşanmazdı. ***** Cemil Çiçek’le Ferhat Sarıkaya’yı konuştum Salı günü Meclis Başkanı Cemil Çiçek aradı. Aynı gün yayınlanan “İkinci Sarıkaya vakası” başlıklı yazıda adının geçtiğini belirterek “Bir düzetme yapmak istiyorum” dedi. Çiçek, Van Savcısı Ferhat Sarıkaya’nın meslekten atılması ile ilgili hiçbir talimat vermediğini söyleyerek süreci şöyle anlattı: “Van Cumhuriyet Savcılığı Şemdinli olayı ile ilgili bir soruşturma yaptı. O tarihe denk gelen cuma günü akşamüzeri hazırlanan iddianame, ilgili ağır ceza mahkemesine verildi. Normalde mahkemenin iddianameyi incelemek ve kabul edip etmemekle ilgili 15 günlük süresi vardır. Ancak ertesi gün bazı gazetelerde iddianamenin neredeyse tamamının yayınlandığını gördük.” Çiçek böylelikle iddianameyi basından öğrendiklerini söyledikten sonra şöyle devam etti: “Genelkurmay bunun üzerine bir şikâyet dilekçesi verdi. Usule göre bu tür durumlarda Genelkurmay İkinci Başkanı yetkilidir. O sırada bu görev orgeneral Işık Koşaner’deydi. Şikâyet dilekçesi gelince adliye müfettişleri görevlendirildi.” Dönemin Adalet Bakanı Çiçek müfettişlerin savcıya kınama cezası verilmesini istediklerini belirterek şunu söyledi: “Rapor HSYK’ya gönderildi. Ben toplantıya katılmadım ama bakanlık adına müsteşarım gitti. O dönemin HSYK üyeleri 6’ya karşı bir oyla Sarıkaya’ya kınama vermediler onun yerine meslekten men ettiler. Oysa biz kınama çıkacağını bekliyorduk.”",male
435,"Ya Abdullah Gül bir daha aday olmak isterse Can Ataklı catakli@gazetevatan.com Sevgili okurlar; geçen haftanın en önemli gelişmesi kuşkusuz Hrant Dink davasının hiç kimseyi tatmin etmeyen sonucuydu. Kanlı cinayetin sadece iki kahvehane lümpeninin üzerine yıkılması, cinayette ihmalleri bulunan devlet görevlilerinden hesap sorulmaması mantıkları zorladığı gibi vicdanları da ağır yaraladı. Ancak olayın arkasında derin güçler arayanların söz ve tutumları da hayret vericiydi. Örgüt beğenmek Dink davasının sonucuna kamuoyu ortak tepki verdi ama, özellikle AKP tarafı, yandaşları ve yalakaları ısrarla Ergenekon’u hedef göstermeye çalıştı. Bunlar neredeyse üşütüp grip olmalarından bile ne idüğü belirsiz Ergenekon’u sorumlu tutacak hale geldiler. Bu nasıl Ergenekon’sa, Dink’i öldürmek isteyenler de, katilleri ortaya çıkarmak isteyenler de aynı kişiler aslında. Mantıksızlığı da görmüyorlar. Ergenekon yok diyebilmek Zaman zaman Ergenekon diye bir örgüt olmadığını söylediğimde, öfkeye kapılanlar oluyor. Ama söylediğim şu; geçmişten günümüze kendini devleti korumakla yükümlü hisseden kimileri, yasa ve hukuk dışı işlere bulaşarak, başta cinayetler olmak üzere pek çok suç işlediler. Bunları ortaya çıkarmak ayrı, beğenmediğiniz herkesi bu kapsamda toplayıp hapishanelerde çürütmek ayrıdır. Terör örgütü yaratmak AKP’nin “kapatılmama” kararından sonra “Bir daha başıma böyle bir iş gelmemeli” diyerek başlattığı Ergenekon operasyonunun eksik ayağı “terör örgütü” olarak tanımlanabilmesiydi. Bunu sağlayabilmek için Danıştay cinayeti akıl almaz sözde kanıtlarla Ergenekon’a monte edildi. Ama tek bir olay herkesi kapsamaya yetmiyor. Dink davası ve belki başkaları bunun için Ergenekon kapsamına alınmak isteniyor. Oyuna gelmemek gerek Hukuk burada oyuna gelmemeli. Hırant Dink davası mutlaka daha kapsamlı araştırılmalıdır. Ancak AKP yandaşlarının hezeyan dolu bağırışlarının altında ezilerek davayı hemen Ergenekon’a bağlamak hukuku çiğnemek olacaktır. Özel yetkili savcılar ayrı bir soruşturma başlatarak cinayette adı geçen herkesi tekrar değerlendirmeye almalıdır. Ancak bunun AKP ve yandaşlarının canını sıkması ihtimali vardır. Arkasından ne çıkar? Dink olayını Ergenekon’a mal etmek kolay yoldur. Oysa bu olayda şimdilik “ihmalleri var” denilen bütün yetkililer AKP iktidarı döneminde göreve getirildikleri gibi neredeyse tamamı bu cinayetten sonra terfi etmişlerdir. Savcıların sıkı bir inceleme yapması halinde karşımıza hiç beklenmedik bir örgüt çıkma ihtimali de vardır. İktidarın bunu göze alması mümkün olmayabilir. O halde yapılacak bellidir. Ekle Ergenekon’a kurtul Hukuka uysa da uymasa da bu dava yakında Ergenekon’a monte edilecektir. Ondan sonra kimsenin aklında gerçeğin ortaya çıkması, Hırant için adalet sağlanması kaygısı da kalmayacaktır. Ortada her kötülüğün anası bir örgüt olduğuna göre bazıları Dink olayını da çözmüş olmanın huzuru içinde Türkiye sevgisizliğine kaldığı yerden devam edecektir. Bu ibret verici bir oyundur. Türkiye bunu hak etmiyor. Cumhurbaşkanlığı seçimi Geçen hafta Meclis Cumhurbaşkanı Abdullah Gül’ün görev süresinin 7 yıl olduğuna ilişkin bir kanun teklifini kabul etti. Şimdilik sorun çözülmüş gibi görünmekle birlikte, kısa bir süre sonra daha büyük bir sorunla karşı karşıya kalabiliriz. Daha önce de söylediğim gibi 2012 Cumhurbaşkanlığı için seçim yılı olabilir. Bana göre şu anda görünmeyen bir savaş var, bunun ilk ateşi de böyle yakılabilir. Anayasa Mahkemesi Henüz bir karar açıklamadılar ama parti çevrelerinden aldığım izlenimlere göre eğer Gül bu yasayı onaylarsa CHP Anayasa Mahkemesi’ne gidecek. Anayasa Mahkemesi konu önüne geldiğinde hayli sıkıntılı günler yaşayacaktır. Çünkü kamuoyuna ve iktidara mantıklı gibi gelen “7 yıl” anayasal açıdan doğru kabul edilmeyebilir. Unutulmamalıdır ki, Anayasa Mahkemesi elindeki anayasaya göre karar verir. Önceden yapılacaktı Eğer Cumhurbaşkanı’nı halkın beş yıl için seçmesi ile ilgili anayasa değişiklikleri yapılırken, bundan önce seçilecek cumhurbaşkanının görev süresinin 7 yıl olacağı da yazılmış olsaydı şimdi bu sorunu yaşamayacaktık. Oysa şu anda elimizde yeni bir anayasa var ve Anayasa Mahkemesi bu metne göre karar vermek durumunda. Elimizdeki anayasa ise görev süresini çok açık biçimde tarif ediyor. Kimin örgütü? Ergenekon’un içinde kim olduğu belli değil. Çünkü herkes içinde. Bu örgüt Veli Küçük’lerin, Kemal Kerinçsizler’in, mafyacıların örgütü mü, yoksa Mustafa Balbay’ların, Tuncay Özkan’ların, Nedim Şener’lerin, Soner Yalçınlar’ın, İlhan Selçuk’ların örgütü mü? Ortaya çıkan her olaya göre tutuklulardan bazıları ile bağlantı kurarak “İşte görüyorsunuz, bu darbe örgütü, terör örgütü değildir de nedir?” diye sorulamaz. Eskisine göre olur mu? Anayasa Mahkemesi maddeye bakacak. Maddede Cumhurbaşkanı’nın beş yıl için seçileceği yazıyor. Her ne kadar “halk tarafından seçilir” ibaresi Gül’ün 7 yıl görevde kalması gerektiği gibi bir mantığa oturuyorsa da, bir önce seçilen cumhurbaşkanına bir atıfta bulunulmadığına göre Anayasa Mahkemesi “Herkes yeni anayasaya uyarken bir kişi için eski anayasa uygulanamaz” sonucuna varabilir. Siyasi sonuçları Bu yazdıklarım elbette varsayım. CHP Anayasa Mahkemesi’ne gitmeyebilir, Anayasa Mahkemesi talebi reddedebilir, ancak Gül’ün 7 yıl yerine 5 yıl görevde kalması ihtimali, bir dizi siyasi çalkantıyı beraberinde getirecektir. Kuşkum bunların önceden planlanıp planlanmadığı hakkında. Gül’le Erdoğan arasında gözle görünmeyen bir çekişme yaşandığı hissine kapıldığım oluyor zaman zaman. Erdoğan’a eleştiriler Başbakan Erdoğan kuşkusuz siyasetin en güçlü ve karizmatik lideri. Ancak kendisiyle birlikte güçlenen AKP’nin de bir güç odağı olduğunu ve üstündeki gücün partiyi zehirlediği de bir gerçek. Son zamanlarda Erdoğan’a yönelik eleştiriler, özellikle bazı cemaatlerden yükselen aykırı sesler bu iktidar savaşının giderek kızışacağının işaretleri. Abdullah Gül bu noktada pozisyon alıyor bana göre. Seçim kampanyası gibi Gül’ün son bir yıldaki tutum ve davranışları tipik bir “seçim kampanyası” niteliğinde. Sürekli gülümseyen bir yüz, aile fotoğrafları, tweet atmalar, Facebook kullanmalar, YuoTube’dan soru cevaplamalar, “her şeyin sorulduğu” TV programlarına çıkmalar sanki Gül’ün “Bir kere daha aday olmalıyım” duygusunun dışa vurumu gibi. Gül’ün Çankaya’yı bir süre daha bırakmak istemediği çok açıkça görülüyor. Partinin başına döner mi? Sanılanın aksine ben Gül’ün Çankaya’yı bıraktıktan sonra AKP’nin başına döneceğini hiç düşünmüyorum. Gül, partiyi Erdoğan’ın yüzde 49 çıtasına bir daha çıkaramayacağını bilecek kadar siyasi deneyime sahip. O halde Çankaya’da bir dönem daha oturmak istemesi de çok doğaldır. Bu nedenle yasayı veto etmez ama Anayasa Mahkemesi’nin “5 yıl” kararına da içten içe sevinebilir bile. Erdoğan’ın adaylığı Cumhurbaşkanlığı seçimi 2012’de de 2014’te de olsa rakipsiz adayın Tayyip Erdoğan olduğu kesin. Ancak sorun şu ki, seçim 2012’de yapılmak durumunda kalınırsa ve Gül adaylıkta ısrar ederse ne olacak? Ya da Erdoğan aday olmak isteyecek mi? Seçim 2012’de olursa, Erdoğan iki dönem seçilse bile 2022’de görev süresi bitecek ve hedefi olan 2023’ü dışarıdan seyredecek. 5 yılı göze alır mı? Aslına bakarsanız 2012’de seçim olursa Erdoğan Gül’ün tekrar aday olmasını kabul edebilir. Hatta baskın bir seçimle anayasayı değiştirecek güce kavuşup 2017’ye kadar iktidarda kalabilir. Çankaya’ya “Başkan” olarak çıkabilir. Sorun AKP iktidarının 5 yıl daha aynı gücü koruyup koruyamayacağındadır. Yaklaşan tehlikeler Erdoğan’ın hızlı bir yıpranmaya girmesine neden olabilir. İşine de gelebilir Tabii tersten bakarsak, Erdoğan’ın hem sağlık durumunu dikkate alarak hem de giderek büyüyen sorunların kendisini yıpratmasına ve popülerliğinin düşmesine yol açmadan Çankaya’ya atlayıp 10 yılını orada geçirmek isteyebileceği de düşünülebilir. Bugün sizlerle varsayımlara dayalı bir ufuk turu yapmak istedim. Siyasetin her değişebileceği gerçeğini bir kere daha dile getirmeyi amaçladım. Hepinize iyi haftalar dilerim...",male
436,"Dinlerin Dönüşü 21 Ocak 2012 Cumhuriyet Başlığı gören okur haklı olarak “Dinler ne zaman gitmişlerdi ki” diye soracaktır. Dinler gerçekten de toplumların yaşamında hep var oldular. Fakat yine de sanki farklı bir süreçten geçiyoruz. *** Batı toplumlarını ele alalım... Hıristiyanlığın dogmaya ve kilise egemenliğine dönüştüğü yüzyılların ardından, reform ve “yeniden doğuş” dönemlerinde bu egemenlik sanki kırılmış gibiydi. Söz konusu dinin bu toplumlardaki yeri bireysel sınırların gerisine çekilmiş, Hıristiyanlık artık toplumu yönlendiren bir erk değil, bir kişisel inanç olgusu olarak aslında ait olması gereken yere dönmüştü. Batı toplumları 17-19. yüzyılları akıl ve bilgi çağları olarak yaşadılar. 20. yüzyıl için de, yaşanmış olan çok büyük trajedilere rağmen, bunu söyleyebiliriz. Günümüz Batı toplumlarında ise dinin yeni bir güç olarak fakat farklı bir kimlik ve kılıkla yeniden gündeme gelmiş olduğunu görüyoruz... *** İlkçağların dinleri mitolojiler ve büyülerdi. Tek tanrılı dinlerle bir anlamda “hurafe”ye son verilmişti. Günümüz Batı toplumunda Hıristiyanlığın yeni bir canlanma yaşadığı ve yanı sıra ilk çağlara özgü “hurafe”nin de canlanıp yaygınlık kazanmakta olduğu gözlemleniyor... Büyü, fal, tarikatlar Amerika’da ve Batı toplumlarında bugüne kadar görülmemiş ölçüde etki alanlarını genişletiyor. Bu anlamda bu toplumlarda din, ortaçağların da öncesindeki dinsellik öğeleriyle birleşerek bir kimlik değişimi yaşıyor... Yeniden, fakat bu kez feodalizmin değil çökmekte olan bir kapitalizmin ideolojik aygıtı oluyor... *** İslam dini Türkiye deneyimi dışında reform yaşamadı. Günümüz İslam ülkelerindeki köktendincilik, zaten hep yerinde saymış olan İslam ortaçağının bir kez daha şahlanmasıdır. Kendi ülkemizde bu alanda yaşanmakta olanlar ise reformların geri alınma süreçleridir. Türkiye hızla İslam ortaçağına sürükleniyor. Çökmekte olan kapitalizm bu süreci kışkırtıyor ve körüklüyor... *** 19. yüzyılda F. Nietzsche “Tanrı öldü” demişti... Günümüz dünyasında “hümanizm”in can çekişmesini izliyoruz. Feodal düzene karşı savaşımında düşünce özgürlüğüne, hümanizme gereksinimi olan burjuvazi, artık bu gereksinimleri duymuyor. Günümüzde toplumları yönetemez duruma gelmiş egemen kapitalist sisteme gerekli olan insan tipi, başkaldıran özgür insan değil, boyun eğen köle ruhlu insandır. “Reel sosyalizm”in uğradığı (geçici de olsa) yenilgi, bunun sonucunda yaşanmakta olan karamsarlık ve gelecek belirsizliği, egemen sistemin işini kolaylaştırıyor. Dinler tam bu noktada yeni bir işlevsellikle devreye giriyor... Batı toplumlarında yeniden canlanan Hıristiyanlık, gerektiğinde (Irak trajedisinde gözlemlendiği gibi) çürüyen, kudurmuşçasına saldıran kapitalist sistemin bire bir uşaklığını yapıyor. Ortadoğu toplumlarında İslam, halkların demokrasi taleplerini, özlemlerini, kökten dincilik uçurumunda boğup yok ediyor. Kendi ülkemizde ise, yüzlerce yıl İslam dininin etkisi altında yaşadıktan sonra büyük (ve hiçbir İslam ülkesinde benzeri yaşanmamış) aydınlanmacı, antiemperyalist bir atılımın devrimci sonuçları gözler önünde yok ediliyor... *** Bu konuda, daha başka ülkelere, örneğin Uzakdoğu’ya, Güney Amerika’ya vb. ilişkin bir gözlem ve bilgi sahibi değilim. Fakat Batı’da hurafeyle buluşan Hıristiyanlık, Ortadoğu’da ve başka İslam ülkelerinde köktendincilik, günümüz Türkiyesi’nde ise adının önündeki sıfat ne olursa olsun ülkenin tek egemeni olma yönünde ilerleyen İslamcı-tarikatçı oluşum, hep birlikte ve her zamankinden daha çok, hümanizme ve her türlü toplumsal bilinçlenmeye karşı, çürüyen, çökmekte olan kapitalizmin hizmetinde, görevini sadakatle yerine getiriyor.",male
437,"Milliyetçilik nedir, ne olmalıdır? Geçen salı, NTV'nin akşam haberlerinde Fransız Anayasa Konseyi'nin senatodan geçen Ermeni soykırımı kararını iptal haberini duyunca, birden gözlerimden yaşlar geldi. Eşimle birbirimize sarılarak olayı kutladık. Oysa hiç de milliyetçi sayılmam. Ama bu sorun, sığ milliyetçiliği çok aşan biçimde ve de kimilerinin yaratmak istediği Türk-Ermeni (ve giderek Türk- Fransız) meydan savaşını geride bırakarak, evrensel düzeyde bir özgürlük, demokrasi ve insan hakları sorununa dönüşmüştü. Ve artık milliyetçi olmayanlarımız bile, bunu bir ulusal onur konusu haline getirmişti. Hele Fransa gibi, yüzyıllardır ideal özgürlükler ülkesi olarak bellediğimiz, dilini ve kültürünü öğrenmek için bir ömür harcadığımız bir ülkeden gelen, insanları inandıkları bir şeyi söylemekten yoksun bırakıp inanmadıkları bir başka şeyi söylemeye mecbur eden bir bakışın yasalaşması... Olacak şey miydi? Öyle güzel şeyler yazıldı ki bu konuda... Ekleyecek lafım yok, tek bir dileğin dışında: Umuyorum ki Fransa gibi dev bir ülke, hasbelkader başına geçmiş, her şeyiyle küçük bu adamdan bir önce kurtulur. FARKLI GÖRÜŞLERE SAYGI Ama bu sevinç ne yazık ki gölgelendi. Taksim'de, Ermenilerin Azerileri kestiği Hocalı olaylarını haklı biçimde anmak için yapılan mitingde açılan ""Hepiniz Ermeni'siniz, hepiniz piçsiniz!"" ""Ceddim soykırım yapsaydı, dünyada bir tane bile Ermeni kalmazdı!"" gibi zarif ve anlamlı (!) pankartlar, Türkiye'de iyi niyetli olayların bile bir anda nasıl yozlaşabileceğini ve yeni 6-7 Eylül'lere yol açabileceğini bir kez daha gösterdi. Dehşete düşmez misiniz? Alınacak ders şu: Özünde her şey iyidir, güzeldir. İnsana ait her türlü duygu ve düşünce, peşinen hoşgörü ve saygıyı hak eder. Yeter ki kitleleri başka kitlelere, insanları başka insanlara karşı kışkırtmasın, değişik düşüncelere, farklı görüşlere, 'öteki'ne karşı nefret aşılamasın, şiddetin ve kıyımın yolunu açmasın, kendi ırkını ve ulusunu yüceltirken diğerlerini küçümseme, yok etme girişimlerine tevessül etmesin. Çağdaş ve hümanist bir milliyetçilik olsun. Bunları başta kendilerine milliyetçi diyenler, her 'akil' adamın benimsemesi ve savunması gerekmez mi?",male
439,"1-0 bitmesi mucize Beşiktaş dün zor da olsa kazandı. Siyah-beyazlı takım dün Medical Park Antalya karşısında çok pozisyon buldu, ama çok da pozisyon verdi. Bu durum Beşiktaş'ın zaaflarının olduğunu gösteriyor. Aslında... Beşiktaş dün zor da olsa kazandı. Siyah-beyazlı takım dün Medical Park Antalya karşısında çok pozisyon buldu, ama çok da pozisyon verdi. Bu durum Beşiktaş'ın zaaflarının olduğunu gösteriyor. Aslında bu maçın 1-0 sona ermesi mucize bir sonuç. Beşiktaş'ın oynamayan futbolcularının lige hazır olmadığını gördük. Necip ve Ernst dün fazlasıyla yetersiz kaldı. Özellikle Necip'in performansı beni şaşırttı. Bu futbolcu kazandığından çok top kaybediyor. Bir önce uyarılması gerekiyor, kendisini toparlamalı. Çünkü geçen sezonki görüntüsünden çok uzakta. Dünkü karşılaşmada ben Edu'yu beğendim. Çok çalışkandı, etkili de oldu. Carvalhal adaletli bir teknik direktör görünümünde. Geçen hafta Bursa karşısındaki kadrodan farklı bir 11 çıkardı. Ancak yaptığı rotasyonda adaletli davranıyor. Dün kaybetse bile bunu söylebilirdik. Rotasyonu doğru yapıyor. Carvalhal dün çıkarabileceği en iyi kadroyu sahaya sürdü. *** Kartal orta alanda topa fazla sahip olamıyor. Beşiktaş'ın orta alanda akıl ve beceriye ihtiyacı var. Bunu yapacak olan futbolcu da Guti'dir. Guti topu alır, araya oynar, alır verir... Arkadaşlarını rahatlatır. Topu ayağında tutar. Tabii bunları kuvvetli bir Guti yapabilir. Guti'nin Beşiktaş'a, Beşiktaş'ın da Guti'ye ihtiyacı var. Guti ile ilgili sorunun ne olduğunu Beşiktaş'ta herkes biliyordur. Bu sorunu bir şekilde çözmeleri gerekiyor. Beşiktaş'ın 3 tane üst düzey oyuncusu var. Guti, Quaresma ve Fernandes... Diğerleri sonradan gelir. Elinde böyle bir yetenek varsa bunu kullanmak gerekir.",male
440,"Yazarları Sokağa mı Atıyorsunuz? 25 Şubat 2012 Cumhuriyet Türkiye Yazarlar Sendikası’nın kuruluş tarihi 6 Şubat 1974’tür. Kurucuları arasında dünyaca ünlü Yaşar Kemal, Aziz Nesin gibi yazarlarımız da bulunmaktaydı. Yaşar Kemal’in kısa süreli başkanlığından sonra Aziz Nesin’in başkanlığı sırasında Türkiye Yazarlar Sendikası ülkemizin başta gelen sivil toplum kuruluşları arasında yerini aldı. Kim yazacak bilmiyorum, fakat belgelerden ve anılardan yararlanarak yazarlarımızın bu meslek örgütünün tarihi yazılmalıdır. Bu tarih aynı zamanda ülkemizin yakın tarihinin de önemli bir bölümü demektir. *** Yazarlar Sendikası’nın hangi çilelerden, sıkıntılardan, özverilerden geçerek bu günlere geldiği birkaç cümleyle anlatılamaz. Adı sendikadır, ama yöneticilerinin herhangi bir ücret alması söz konusu olmadığı gibi, bütün yük tümüyle onların omuzlarındadır. Üye ödentileri dışında bu örgütün beş kuruş geliri yoktur. Yazarlar Sendikası gerçek anlamıyla bir gönüllüler örgütüdür. İki dönem başkanlığını yapmış biri olarak bu gerçeği en iyi bilenlerden biri de benim. *** “Genel Merkez”imiz önce Sultanahmet’te kiraladığımız birkaç metrekarelik bir odadan ibaretti. Daha sonra bir süre Tepebaşı’ndaki bir binada sığıntı bir yaşam sürdürdük. Orada çıkan bir yangında sendikanın bütün evrakları ve eşyaları yandı. 1980 darbesinden Türkiye Yazarlar Sendikası da nasibini aldı. Açılan davanın aklanmayla sonuçlanmasından sonraki süreçte, Oktay Akbal’ın başkan, Demirtaş Ceyhun’un ikinci başkan oldukları dönemde, sendika CHP’li Belediye’den Kabataş’ta bir mekân kiraladı. Ödenemeyen kiraların birikmesi ve belediyenin el değiştirmesi sonucunda, sendika burayı da terk etmek zorunluluğuyla karşılaştı. Benim başkanlığım da bu sürece rastlıyor. Konut sıkıntımızı, dönemin Kültür Bakanı Fikri Sağlar’la görüşmelerimiz sonucunda, bugünkü genel merkezimizi elde ederek aşabildik. Genel merkez derken, Yıldız Sarayı Dış Karakol Binası’ndaki yine birkaç metrekarelik bir odadan söz ediyorum… *** Öyle ya da böyle, “gönüllüler örgütü” günden bu güne çalışmalarını bu birkaç metrekarelik odada da sürdürmeyi başardı… Cengiz Bektaş’ın başkanlığındaki TYS ve İstemihan Talay’ın bakanlığı sırasındaki Kültür Bakanlığı arasında yapılan bir sözleşmeyle de Dış Karakol Binası’nın arka cephesindeki “Arabacılar Dairesi”, ülkemize bir edebiyat müzesi olarak kazandırıldı… Bu edebiyat müzesinde, daha teknik adıyla “müze-belgelik”te, hayatta olmayan yazarlarımızın yapıtları, evrakları, eşyaları, giyim kuşamları muhafaza ediliyor, sergileniyor… Birkaç gün önce, duvarlarını Dede Korkut’lardan günümüze kadar gelmiş geçmiş yazarlarımızın resimlerinin, fotoğraflarının süslediği “müze-belgeliği”, bu doğru dürüst ısıtılmaktan bile yoksun, loş, kimsesiz alanı gezerken, derin bir üzüntü duydum. Duvarlardan bana bakanlar, sanki resimler ya da fotoğraflar değil, her biri bu ülkenin edebiyatına, kültürüne nice emekler vermiş yazarların, şairlerin kendileriydi… Büyük bir üzüntü duydum, çünkü bu güne kadar sadece sendikanın özverisiyle ayakta tutulmaya çalışılan; devletten, başkaca kurumlardan herhangi bir destek görmeyen müzenin, şimdi de Kültür Bakanlığı’ndan gelen bir yazıyla boşaltılması isteniyor… *** Yazımın bu bölümünde Kültür Bakanı Ertuğrul Günay’a seslenmek istiyorum. Sayın Bakan; müze-belgeliğin boşatılmasına “olur” imzanızı verirken, bu müzeyi bir kez olsun gezip gördünüz mü? Hangi emeklerle, hangi özverilerle ayakta tutulmaya çalışıldığını sorup öğrendiniz mi? Türkiye Yazarlar Sendikası’nın genel merkezi denilen odacığa bir kez olsun uğrayıp, yöneticilerle konuştunuz mu? Bu meslek örgütünün, yakın tarihimizin, kültür yaşamımızın nasıl ayrılmaz, onsuz olmaz bir parçası, gözbebeği, eşsiz bir ürünü olduğunu bilmemeniz olası mı? Bunların da ötesinde, “olur” imzanızı taşıyan yazıyla TYS ve Kültür Bakanlığı arasındaki sözleşmenin (protokolün) iptal edilmesinin, söz konusu protokole (bu demektir ki yasaya) aykırı olduğunu, ısrarı durumunda dava konusu olacağını danışmanlarınız size söylemedi mi? Sayın Bakan; “müze-belgelik”te kimseden bir destek görmeksizin korunmaya çalışılan; edebiyatseverlerin, daha da önemlisi öğrencilerin gelip gördüğü belgeleri, anıları, eşyaları sokağa mı atmak istiyorsunuz? Bütün bunları, üstelik yasaya aykırı olarak yapmayı, yapabileceğinizi tasarladığınızı düşünmek bile istemiyorum. Sizi bu konu üzerinde daha ayrıntılı ve sağlıklı düşünmeye, Türkiye Yazarlar Sendikası’nın günümüzdeki yöneticileriyle görüşüp konuşarak kalıcı ve gerçekçi çözümler üretmeye çağırıyorum…",male
441,"Özel Yetkili Yargı 2 Temmuz 2011 Cumhuriyet Cumhuriyet tarihimizin tanıdığı ilk özel yargı kurumu İstiklal Mahkemeleri’dir. Bu gün hiç kimse bu özel yetkili mahkemelerde yapılan yargılamaların, verilen hükümlerin âdil olduğunu, hukukun evrensel kurallarına uygun nitelik taşıdığını düşünmüyor. *** Özel yetkili yargı kurumuna dönüşebilecek sonraki bir girişim, Demokrat Parti hükümetince TBMM içinde oluşturulan Tahkikat Komisyonu idi… İktidardaki bu partinin Meclis Grubu’nca 7 Nisan 1960’ta yayımlanan bir bildiride “CHP’nin ülkedeki bütün yıkıcı grupları çevresinde topladığı, halkı, orduyu iktidara karşı ayaklanmaya kışkırttığı” öne sürülmekteydi. Bu bildirinin hemen ardından, 18 Nisan 1960’ta 15 DP milletvekilinden oluşan Tahkikat Komisyonu kuruldu. Meclis’in 27 Nisan 1960 tarihli oturumunda yine iktidar partisi milletvekillerinin oylarıyla “muhalefetin eylemlerinin soruşturulması” görevi verilen bu komisyonun, bu tarihten bir ay sonra 27 Mayıs 1960 darbesiyle varlığı sona ermese, neler yapabileceği kuruluş gerekçesi ve amacından bellidir… 1960 darbesi Demokrat Parti’yle birlikte, onun “özel yetkili soruşturma kurumu”na da son vermiş oldu… 1960 darbesi sonrasında kurulan Yassıada Mahkemesi ise bu darbenin özel yetkili yargı kurumuydu… Yassıada’da kurulan özel yetkili mahkemede yapılan yargılamaların ve verilen hükümlerin adil olduğunu, hukukun evrensel ilkelerine uygun nitelik taşıdığını bugün herhalde kimse savunamaz… *** Bunların ardından yine özel yetkili yargı kurumları olarak Devlet Güvenlik Mahkemeleri 1961 Anayasası’na eklenen bir hükümle 1973 tarihinde kurulmuş, fakat Anayasa Mahkemesi’nin iki yıl sonra aldığı bir iptal kararı ile varlıklarına son verilmişti… Tekrar ortaya çıkmaları 12 Eylül faşist darbesinin 1982 tarihinde halkımızın oyuna sunulan ve yüzde doksanın üstünde bir oyla kabul edilen anayasası iledir… Bu mahkemelerde yapılan yargılamaların, verilen hükümlerin, hukukun yüzkarası olduğunda herhalde kimsenin kuşkusu olmasa gerek... *** Böylece günümüzün özel yetkili yargı kurumları olan “Özel Ağır Ceza Mahkemeleri”ne gelmiş oluyoruz... Bu mahkemeler, ülkemizin AB hedefleri ve bu hedefle ilgili uyum paketleri bağlamında, 1982 Anayasası’nın DGM’leri düzenleyen 143. maddesinin kaldırılması sonucunda çıkarılan bir yasayla onların yerine kurulmuş olan kurumlardır... Devlet Güvenlik Mahkemeleri’nden herhangi bir farkları bulunmadığı için de AB’nin, Avrupa İnsan Hakları Mahkemesi’nin gözünü boyamak için oluşturulmuş “takıyye” kurumlarıdır... Özetle söylenecek olursa, tek partili bir özel dönemin ürünü olan İstiklal Mahkemeleri’nin, Demokrat Parti’nin kurmaya ömrünün yetmediği özel yetkili bir kovuşturma ve sonuç olarak yargı kurumunun, bir darbe sonucunda Yassıada’da kurulan mahkemenin ve yine bir (üstelik faşist) darbenin ürünü Devlet Güvenlik Mahkemeleri’nin, kuruluş amacı ve işleyişiyle günümüzdeki benzeridir. Yukarıda adlarını saydığım özel yetkili mahkemelerin gerekçelerini de belirtmiş oldum. Peki, günümüzün özel yetkili ağır ceza mahkemelerinin kuruluş gerekçesi ve işlevi nedir? Askeri bir darbe ya da tek parti döneminde olmadığımıza göre, gerekçe ve işlev nedir? Sivil bir darbeyi kollayıp korumak mı? Sivil darbe karşıtlarını, tıpkı Demokrat Parti’nin Tahkikat Komisyonu için uydurduğu bir gerekçenin neredeyse tıpatıp aynısı ile sindirip yok etmek mi? Bunlar değilse nedir, ne olabilir? *** Gerekçe ve işlev ne olursa olsun, günümüzdeki özel yetkili ağır ceza mahkemelerinden hukukun evrensel ilkelerine uygun âdil kararlar beklemek boşunadır, havanda su dövmektir, kendini aldatmaktır. Bu mahkemeleri her türlü muhalefete karşı bir tehdit silahı olarak kullanan ve uygulayan günümüz siyasal iktidarından demokratlık beklemek de aynı ölçüde boş bir hayaldir. Olması gereken, bu mahkemelerin ortadan kaldırılmasıdır. Bu mahkemeleri Avrupa Birliği, Avrupa İnsan Hakları Mahkemesi gibi kurumlar nezdinde yargılatmak, hukukun evrensel ilkelerine aykırılıklarını gözler önüne sermek ve mahkûm edilmelerini, sonuçta da kapatılmalarını sağlamaktır... İktidar sözcülerinin ve (geçmişin özel yetkili yargı kurumlarını eleştirirken günümüzdekileri yüzleri kızarmaksızın savunan) medyadaki yandaşlarının, “yargı kavramına saygı” söylemi arkasına gizlenerek utanç verici bir ikiyüzlülükle söyledikleri yalanları, saptırma ve demagojilerini yüzlerine çarpmaktır...",male
442,"Kırmızı yorgan ve gökyüzü İlkin geniş yatağı görmüştüm. Eskimiş, lime lime olmuş, bir pamuktan kutu gibi kenarlarından açılmış adeta bir sığınağa çevrilmişti. O haliyle hem yatak hem yorgan hem hem de sığınak vazifesi görmüştü. Kim bilir kimlerin döne döne yattığı, yaylarını gevşetip kumaşını eprittiği yatak şimdi böylesi, kimselerin aklına gelmeyecek bir hizmeti görür hale getirilmişti. Oysa ihtiyaçlar, mecburiyetler hangi eşyada hangi mucizeler yaratır da insanın aklı ermez. İşte öylece, yatak kuyusunun içinde dünyadan geçmişçesine yine uyuyordu onlar. Ne biraz açıklarından pat pat sesleriyle denizin ilk mahmurluğunu biçerek geçen takalar ne de bu saatte pek sevimli köpeklerini gezdirmeye çıkmış nazik yürüyüşlü hanımefendiler onları uyandıramıyordu. Çok değil birkaç adımlık mesafede her sabah şortlarını özenle giymiş, bel kıvrımlarına tenis sporunun bütün inceliklerini yakıştırmaya çalışanlar da umurlarında değildi onların. Belki de umurlarındaydı da ne yapacaklardı şu güzel uykuya değer miydi hiçbirisi, hiç sormuşlar mıydı? Kendime aldırmadan, belki bile bile, inadına kıyıya kıyıya yaklaşarak, kulaklarımda önce geceden kalma üç gencin birbirlerine mırıldandıkları bir Elazığ türküsünü çözmeye çalışarak yürüyordum işte. Belki ikide bir şaşkınca zıplayan uçma taklidi yapan balıklar da olmasa zamanın geçtiğini umursamayacaktım. Oysa güneş, hep güneş, aylardır, yaz boyunca yüksek binaların arkasından baş uzatıyor 'dünyanın asıl hakimi benim' edasıyla ışıklarını püskürtüyordu etrafa. Gözlerim mi kamaşmıştı ne? Yoksa Tatyos Efendi'nin dün eski bir plakta dinlediğim kumlu sesine mi gömülmüştüm bunların da bir önemi yok. An içinde ne anlar var da insan sadece bir ana ait olduğunu hatta ona sahip olduğunu zanneder. Zihnin ve hafızanın elektriği yüklü bulutlar gibi durmaksızın çarpışır, oradan oraya şimşekler gönderip durur. Bedenime, -beden ki insanın sınırları değil, sınırlarını aşabildiği yegâne şeydir- biraz daha biraz daha yüklenerek hafiften bir koşuya başlıyorum. Hızlı koşu dünyadan kaçmak gibi gelirken bana böylesi tatlı koşular bedenin zihinle birlikte açtıkları şaka kutucukları neşelendiriyor beni. Nedense? Nedense öyle işte... İşte birden dün, belki önceki gün, muhtemelen daha önceki gün, muhakkak ki ondan da önceki gün üstünden geçtiğim- çünkü yatak aşağıda deniz kıyısında, dalgaları dizginlemek için yerleştirilmiş taşların hemen bittiği yerde duruyordu- yatakla karşılaştım. Bu kez nar kırmızısı bir yorgan vardı üstlerinde. Yine iki kişiydiler ve dünyayı çoktan silkeleyip atmışlardı üzerlerinden. Oysa dünya, inadına, dalgası hiç bitmeyen deniz gibi çalkalanıyordu ayak uçlarında. Bazen sakin, bazen hırçın. Dalga. Ama mutlaka dalga. Öyle de öyle olmasına, kim takar dalgayı? Gökyüzünün henüz maviliğine kavuşamamış perdesi altında, işte sana nar kırmızısı bir yorgan. Yine tek tük balıkçı motorları geçiyor. Yine üç-beş kurnaz martı beleş balık peşinde. Hatta bir kuş sürüsü bile takım halinde süzülüyorlar. Suyun üstünde turuncu gelgitler. İşe mi yoksa kaybolmaya mı giden geçkin, göbekli, kıravatlı beyler. Görevlerinin son dakikalarını arabanın içinde uyuyarak tamamlamak niyetindeki polisler. Kimler, kimler umurundaki onların bu kırmızı yorgan altında? Şimdi bu kırmızı yorgan nereden geliyor da burada, bu deniz kıyısında geceleri hayatlarını kâğıt toplamakla kazanmaya çalışan insanların üzerini bürüyor? Belli ki yorgan da tıpkı bu yatak gibi bir cevher ararcasına karıştırdıkları çöp kutularından birisinden çıktı. Eski sahiplerinin kurtulmak için canhıraş dışarı fırlattıkları eşya hızla nesneleşti ve uzak ve unutulmak istenen bir anıya dönüşüverdi. Bulanlar da çok beğenmiş, kıyamamış olmalılar bu kırmızı yorgana. Belki önce rengi, rengin sıcaklığı gönüllerini çelmiştir. Kirden pastan kararıp bozarmış iki tekerin üstüne kurulmuş metal düzenekten oluşan arabanın yanında iki yorgun insan. Kim bilir belki de kardeştirler. Ya da yiyip içtikleri ayrı gitmeyen sıkı iki arkadaş. Yoksa, tek başına, böyle denize karşı, şehrin tam bittiği yerde, sınırda uyumak kolay iş değil. Yine de insan nefesinden bir sıcaklığa ihtiyaç var. Fakat hiçbir gerekçe hiçbir açıklama ve yorum bu meydan okuyucu uyumayı izah edemez. Belki çaresizlikten ve bitkinlikten. Ama, şehre başının arkasını verip, denize ayaklarını uzatmak fazlaca konuşkan bir görüntü. Bir fotoğrafçı ne kadar da yakalamak isterdi bu resmi. Solda sakin öpölü bir deniz, denizin üstünde kızaran gün gökte şaşkın gökyüzü yakın ufukta kuş sürüsü, önce kâğıt arabası ve kırmızı yorgan altında uyuyan iki kirli baş. İki kirli yüz. Yorgan kırmızı. İnadına kırmızı. Kıpkırmızı. Gelen güz de kırmızı.",male
443,"CHP bu kadar ciddiyetsiz olamaz Can Ataklı catakli@gazetevatan.com Özellikle CHP’li okurlardan ve CHP’li çevrelerden gelen en büyük şikâyet “partiye gönderilen mesajların asla cevaplandırılmayışı.” Nedense koca CHP bir türlü halkla ve partililerle ilişkiyi kuramıyor. Sanıyorum seçimlerdeki başarısızlığının başta gelen faktörlerinden biri de bu. CHP’nin bu konudaki beceriksizliğinin ve hatta ciddiyetsizliğinin bir örneğini sunmak istiyorum. Dün Almanya’da yaşayan, yıllardır bu ülkedeki Türklerin Alman devletiyle ilgili hukuksal sorunlarında tercümanlık yapan, Almanya’da Türkiye’nin tanıtımı için neredeyse gecesini gündüzüne katan değerli ağabeyim Tahsin Ersoy aradı. “Can” dedi “Hani kasım ayında seni aramıştım, Kılıçdaroğlu’nu Almanya’ya davet etmek istediğimizi söylemiştim ya!” Ben de “Evet, ne zaman geliyor Kılıçdaroğu?” diye sordum. Tahsin abi kısa bir süre sustu ve “o davete hâlâ bir cevap gelmedi” dedi... Şimdi filmlerdeki gibi “flashback” yapayım ve kasım ayına döneyim: Tahsin abi aradı ve yaşadığı Tübingen’in bağlı olduğu Baden Württemberg eyaletinin SPD’li Başbakanı Nils Schmid’in Kemal Kılıçdaroğlu’nu davet etmek istediğini söyledi: “Baden Württemberg Almanya’nın en zengin eyaleti. (Mercedes burada.) Ayrıca Tübingen ve Stuttgart’ta çok sayıda Türk var. Bölgede okumaya gelen Türk öğrenci sayısı da çok fazla” dedikten sonra “Schmid üç günlük çok güzel bir program hazırlamak istiyor. Kılıçdaroğlu parlamentoda konuşacak, işçilere hitap edecek, Türk üniversite öğrencileriyle sohbet edecek, ayrıca Türk evleri ziyaret edilecek” diyerek planladıkları ziyareti anlattı. Benden istediği ise CHP’de bu konuları konuşacakları bir muhatap bulmaları için yardım. Ben de ardından CHP’yi aradım, basınla ilgili yetkili ile görüşüp durumu anlattım. Yetkili kişi “Çok heyecan verici bir davet olduğunu” söyleyerek “Davet içeriğini bana mail’le atsınlar, ben Sayın Genel Başkan’a ve diğer yetkililere anında iletirim” dedi. Tahsin abiyi aradım, CHP’deki yetkilinin adını ve mail’ini verdim. Flashback bitti, bugüne dönelim. Dün Tahsin abi aradı. “Konuştuğumuz günden beri CHP’den cevap yok” dedi. Davet içeriği ekli mektubu tam üç kere CHP’ye göndermiş, bir dönüş bile olmamış. Ama Tahsin abi kolay kolay yılmaz, Ankara’dan CHP’ye yakın bir arkadaşını bulmuş, mektubun aslını göndermiş ve bunu CHP’ye götürmesini rica etmiş. Bu kişi mektubu CHP’ye götürmüş, Kemal Işılak’la görüşmüş, mektubu vermiş, Işılak “Şu sıralar başımız kalabalık sizi ararız” demiş. Yine cevap yok. Bu tür davetler prestij davetleridir, yapılan konuşmalar, temaslar hem Alman hem Türk medyasında yer alır, gidilen ülkenin Türk toplumlarında ilgi görür, siyasetçiler kendileri gibi düşünmeyenleri de etkileme şansı bulur. CHP nedense bu tür konularda ya ciddiyetsiz ya umursamaz davranıyor. Kemal Kılıçdaroğlu’nun bunlardan haberi oluyor mu acaba? ***** TL’nin yeni simgesinde çıpa varmış. Madem artık çıpası da var, bari bundan sonra vatandaşın cebinde biraz daha uzun süre takılı kalsın! (Gani Yıldız) ***** Zorunlu bir yazı Çarşamba akşamı CNN Türk’te katıldığım programda söylediklerim benim tahminimi aşan ölçüde olay yarattı. Üç gündür medya ve siyaset çevreleri gece konuşulanları tartışıyor. Birkaç noktaya açıklık getirmem gerektiğine inanıyorum; 1- Ben bir iddiada ya da ifşaatta bulunmadım. Yaşadığım bir olayı anlattım. 2- Ortada bir yalan ya da iftira yoktu, çünkü iyi niyetle bana söylenen bir konuyu dönemin bir bakanına aktarmıştım. 3- Söylediğimi kanıtlamak gibi kaygım yoktu. Bir tanıklık söz konusuydu ve bunun somut belgesi olamazdı. 4- Yayına katılan Doğan’ı büyük saygı ile dinledim, sözlerine üzüldüğümü belirttim. Medyanın en büyük patronu ile polemiğe girme haddini kendimde bulamazdım. 5- Zafer Mutlu’ya da cevap vermedim, gereği yoktu, “hatırlamadığını” ve “benim karıştırdığımı” söyledi. Yılların arkadaşlığına saygı göstermek zorundaydım. 6- Ertuğrul Özkök’ün “Ben şantaj yapmadım, bana iftra atılıyor” sözlerini anlayamadım. Konu onun gıyabında gelişmişti. 7- Bahattin Yücel herkesi kollayan bir açıklama yaptı. Benim anlattıklarımı doğruladı. Ertuğrul Özkök ve Zafer Mutlu’nun dönemde “dosya yok” dediklerini anlattı. Dosya var ya da yok, bu benim dışında, ben Yücel’e “bana söyleneni” aktarmıştım. 8- O gece söylediklerimi bugüne kadar ilk kez söylemedim. 15 yıl önce de buna benzer sözler sarfettim. 28 Şubat uygulamalarına dönemin en büyük gazetesinin yöneticisi ve yazarı olarak “zorunlu aktör” gibi katılmakla birlikte rahatsızlıklarımı her fırsatta dile getirmiştim. 9- O dönemdeki tavrım nedeniyle gazetemle yollarımı ayırmak zorunda kalmış, uzun süre hiçbir yerde iş bulamamıştım. 10- Benzer bir durumu sadece bir yıl çalıştığım Uzan Grubu’na el konmasından sonra da yaşamış ve mesleğe yeniden Zafer Mutlu sayesinde dönebilmiştim. 11- Doğan kısa bir süre öncesine kadar çalıştığım Vatan Gazetesi’nin de sahibiydi. CNN Türk’teki anımı, eğer Doğan hâlâ Vatan’ın sahibi olsa bile muhtemelen yine anlatırdım. Çünkü sözler önceden planlanmış değildi, sözün oraya gelmesiyle söylenmişti. Muhtemelen hem gazetemin hem de CNN Türk’ün Doğan’a ait olduğunu unutur ve yine konuşurdum. 12- Ertuğrul Özkök’ün CNN Türk’e dava açacak olmasını yadırgarım. Kimse önemli bir olayda ve canlı yayında kimin ne söyleyeceğini bilemez. Bu risk bütün kanallar için geçerlidir. 13- Ertuğrul Özkök’ün “Bizim kanalımızda bu adamları nasıl konuşturursunuz?” sözlerini ise anlamam mümkün değil. Sanıyorum bunun sansür olduğunu fark edecek ve üzülecektir. 14- Yayında söylediğim “Bu gece meslek hayatımın sonu olabilir” sözü bir korku ve endişenin sonucu değil, bir anda 12 yıl öncesini hatırlamamın refleksi ile söylenmiştir. 15- Sözlerimin bir iftira, karalama, komplo olmadığını bütün yüreğimle söylüyorum. Amacımın kamuoyu tarafından anlaşıldığının kanıtı ise gazetelerin internet sayfalarında ve yüzlerce internet sitesinin okur yorumu köşelerinde yayınlanan yazılardır. Aldığım binleri aşan mesajlar ise cabası. ***** Peki şimdi ne olacak? Balyoz davasında bir ilke daha imza atıldı ve bir kuvvet komutanı mahkemeye giderek “tanık” sıfatıyla ifade verdi. Jandarma Genel Komutanı Orgeneral Bekir Kalyoncu iddianamede “darbe planı” olarak tanımlanan, sanık emekli ve muvazzaf subayların “plan semineri” dediği belge üzerine bildiklerini söyledi. Kalyoncu’nun sözlerinden dönemde bir darbe olasılığı olmadığını, irticanın söylendiği gibi çok önemli bir tehdit olarak algılanmadığını anlıyoruz. İfadeye bakıldığında “Darbe planı-plan semineri” belgesinin askerin “rutin” çalışmalarından biri olduğu görülüyor. Nitekim Kalyoncu mahkemeye sanki tanık olarak değil de bilirkişi olarak davet edildiği hissine kapıldığını belirtti. Dünkü ifadelere bakıldığında, eğer bir kuvvet komutanı mahkeme tarafından ciddiye alınacaksa, darbe planı iddiası tamamen çökmüş durumdadır. Ama mahkeme aksi yönde düşünüyorsa bu sefer de bir kuvvet komutanının sözlerine inanılmadığı anlamı çıkacaktır. Kişisel görüşüme göre bu dava artık iyice çıkmaza girmiştir. Hâkimlere kolaylıklar dilerim.",male
444,"İftar bir kâse çorba Zeytin ve hurmanın saltanatı tartışılmaz ancak iftar vaktinin asıl hakimi bir kâse çorbadır. Dünyanın süzülmüş nimetlerinden hazırlanan ve sembolik olarak neredeyse suyla eşitlik davasına girişen çorbada nice duyuş ve ikrar oyunları saklıdır. İlkin, tam da iftar anının sıfır derecesinde, maddeten etkisiz konumda kalan insana çorba bir şeyler fısıldar. İnsan dili önce uzaktan uzaktan duyar. Beklediği çağrının ilk tınısı gibi duyar. Üstünden kıvrıla kıvrıla bilinmeze yol alırcasına yükselen buğusuyla çorba, gizliden bir hareket ve eylem düşüncesi bile taşır. Kâinatta hareket esastır ve çorbanın ele avuca sığmaz güzelim buğusu, iftar anında donma noktasına gelmiş ve teslim olmuş varlığa; 'umutlan, hareket devam ediyor' der. 'Yaşayacaksın'. Zeytin ve hurmada susku perdesine gizlenen yaşama neşvesi çorbada apaçık tecelli eder. Göz bir yandan kâseden yükselen buğuyla oyalanır bir yandan katılıktan zerre iz taşımayan çorbanın içindeki mayadan içli bir telkin duyar. Çorba, varlığın, canın özü de sayılan suyun son metafizik hamlesidir. Kültür inançlarını çorbada mecz eder. Özlerim ben çorbaları. İftar vaktinin çorbalarını özlerim. Bir bir sayarım onları. Hayalimde malzemelerini sayarım. Kurutulmuş domatesler. Mercimek tanecikleri. Sebzeler. Hevenk hevenk soğanlar. Kesilmiş hamurlar. Buğday, biber, tuz, karabiber öbekleri... Hangi çorba hangi yörenin inceliklerini taşır zihnimde tartarım. Hele bu oyunu iftar vaktine yakın saatlerde bile bile yeniden yaparım. Hem oyalanmanın tatlı oyunlarına kapılır, hem de her zaman çorbanın içindeki çorbayı ararım. Çorbada tuzum olsun isterim. Usta ellerin özenle hazırladığı bir kap süzme mercimek çorbasının üzerine damlatılmış ebru kırmızısını hatırlatan kızarmış yağda ve üstünde yüzen küp küp kızarmış ekmek parçacıklarında ben bile bilmem tam olarak ne ararım, neyin peşine düşer, kimin izinde giderim. Annemi özlerim. Onun mutfakta bir zaman ağacı gibi dallarını eğişini hayal ederim. Bir çocukluk çeşmesinin önünde biteviye akan sulara karşı mermerden sabır öğrenen eski zaman bakışlarını çıkarmaya çalışırım. Çorba, bir yerlerde mutlaka tanıştığımız ve mutlaka çok sevdiğimiz fakat bir daha kavuşamadığımız güzel insanların özlenmesi gibi buğulanır belki gizliden içimizde. Antep'in, Konya'nın, İstanbul'un, Antakya'nın, Çorum'un, Mersin'in, Hakkâri'nin, Kars ve daha nice şehrin bir yerlerinde bir şekilde içtiğim çorbaların hafızası tek bir kâsede toplanır da gelir, lezzet ve hatırlayış şenliğine dönüşür, onun için de severim, onun için de özlerim. Oralara giderim. Yeniden giderim. Yenilikle giderim. Ve bir yandan inanırım ki, çorba da bizi bekler. Zamanın başka hallerinde bir tür aperatif yemek olmaktan kurtulamayan çorba, asıl kimliğine iftar vaktinde kavuşuverir. Bir kâse domates çorbasında kaç tane domates vardır bunu ölçmek zor değil. Ancak, nasıl domates kendisini feda ede ede süzülmüş öze dönüşürse, yemek de, yemekler de özlerini çorbaya emanet ederler. 'Bana bir tabak çorba yeter' dememiz, sadece doymakla ilgili değildir. O bir tabak çorbada bizim bütün isteklerimiz kadar yemeklerin de teslimiyetleri vardır. Vardır. Var gibi vardır. Çorbanın bizi beklemesi, buğusuyla cilve yapması, kokusunu inadına görünmez bir rüzgârın eşliğinde sağa sola dağıtması boşuna değildir. O nasıl özlenmiş ve sevilmişse, şimdi özleniş ve sevilişin en nefis armağanı olarak teslim olmayı beklemektedir. Kaşıklanan çorbaların başladığı işte dünyanın geri geldiği andır. Dünya güzeldir. Çeşit çeşit, lezzet lezzet çorbaların çağırışı bu yüzdendir. 'Hey insan, dünyaya hoş geldin' sesidir çorba. Bu sabah kalktım. Kitaplığımdaki çorba kitaplarını karıştırdım. Meğer ne kadar da çok çorba kitabımız varmış. Aklın ve hayalin bütün dolapları açılmış, Anadolu'nun bütün kadim gelenekleri bugün ile harmanlanmış, resimlerle süslene süslene önümüze serilmiş. Tamam, ikna olduk. Çorbayı seviyoruz. Çorbaya düşkünüz. Çorbanın üzerinden kendimiz dilersek yeniden inşa edebiliriz. Ama ben öyle yapmayacağım. İftar vaktinin biraz evveline kadar bekleyeceğim. Hayalimi yardıma çağıracağım. Onunla yürüyüşe çıkacağım. Bir sofra düşleyeceğim. O sofrayı zengin fakir her evde düşleyeceğim. O düşün gücüyle, sağ elimi sol elimin üstüne koyacağım. Kim bilir ne zamandır hangi vesilelerden süzüle süzüle önümde buğulanacak bir kâse çorbaya 'selam', 'Hoş geldin, çok beklettim mi' deyişimi bir film sahnesi kurar gibi düzenleyeceğim. Kısmet olur mu olmaz mı bir kaşık çorba, kim bilir? Zaten hayali doyan insanın açlığından kim söz açar şurada. O sözün kelimeleri de şimdilik bizim lügate girmedi. Ne yapalım. Bizim de fukaralığımız çorbayla olsun. Çorba bize yeter. İftarda hele çoktan yeter.",male
445,"Hükümdarla sanatçı İnsanlık tarihi iktidarda bulunan, hem de çağlarının en güçlüleri olan hükümdarlarla, insanlığa sanat ve düşünce yoluyla hizmet etmeye çalışan mütevazi Adem'lerin karşılaşma anekdotlarıyla doludur. Örneğin Büyük İskender'e ""Gölge etme, başka ihsan istemem"" diyen filozof Diyojen'in öyküsünü kim bilmez? Kraliçe Elizabeth'le Shakespeare'in karşılaşmasını Oscar'lı Aşık Shakespeare filminde keşfetmedik mi? Rönesans'ın öyküsü, Borjiya'ların melanetiyle büyük ressamların müthiş yeteneğinin çarpıcı buluşma öyküsü değil midir? Bizim tarihimiz de bu tür karşılaşmaların lezzetli öyküleriyle dolup taşar. Timurlenk'le Nasreddin Hoca'nın boy ölçüşmesine güleriz, Fatih'in hocasına veya Kanuni'nin Mimar Sinan'a gösterdikleri saygı, yüzyıllar sonra bizlere kıvanç verir. Tarih, fiili gücü elinde tutanlarla düşüncenin, emeğin ve sanatın yollarına taş döşeyenler arasında bitip tükenmeyen bir iletişimin öyküsüdür: Kimi zaman en yüce dostluklar, kimi zaman zulüm ve baskı hikayeleri üreten... Peki, günümüzün insanı Türkiye'nin Sayın Başbakanı Recep Tayyip Erdoğan'la ABD'nin ünlü yazarı Paul Auster'in yanyana gelmeseler de -modern teknoloji sağolsun- uzaktan atışmalarına nasıl bakacak? Daha ötesi, bu çatışma da yukarda andıklarım gibi tarihe geçecek mi? Ve geçerse, geleceğin insanının sempatisi hangi yana gidecek? Auster, Hürriyet'e verdiği beyanatta ""Hapiste yatan gazeteciler yüzünden ülkenize gelmeyi reddediyorum. Tıpkı aynı nedenle Çin'e gitmeyi de reddettiğim gibi"" demiş. Sayın Erdoğan da özetle ""Ha, biz sana çok muhtaçtık. Aman gel ne olur!... Gelsen ne olur, gelmesen ne olur"" diye yanıt vermiş. Sayın Başbakan, bir kez daha temelde Türk kamuoyuna seslenmiş. İlk bakışta halkımıza, hatta hepimize sempatik gelen sözler etmiş. Paul Auster dünyada da, bizde de çok popüler, doğru. Ama eninde-sonunda bir sanatçı. Türkiye'ye gelse ne olur, gelmese ne olur? Ayrıca bu iletişim çağında, çok büyük ve önemli bir ülke olduğunu bildiği Türkiye'ye gelse, bu dev ülkeyi daha iyi tanısa, çelişkilerini görse, eleştirilerini daha sağlıklı biçimde yapamaz mı? Ama bunu sağlamanın yolu, başbakanın uslubuyla onu alabildiğine küçümseyip hakaret etmek mi? Yoksa daha incelikli, daha çağdaş yollar olabilir mi? İşte bütün sorun bu. Şu anda, emin olun, dünyanın sayısız medya organında -gündelik gazetelerden haftalık dergilere, TV programlarından radyo söyleşilerine- bu olay işleniyor. Ve bilin bakalım, dünya kamuoyunun sempatisi kimin yanında yer alıyor? Evet, doğru tahmin ettiniz!... Hele söz konusu Batı medyası ise... Tüm bu konular Batı'da ve dünyada artık özel danışmanların, özel ekiplerin fikirleriyle çözümleniyor. Sayın Erdoğan, özellikle ünlü sanatçıların da işin içine karıştığı tartışmalarda, ilk bakışta haklı gözüken anlık tepkiler yerine iyice düşünülmüş, özenle hazırlanmış yanıtlarla olaya baksa, emin olun bu Türkiye için çok daha hayırlı sonuçlar verecek bir çıkışa dönüşebilirdi. Ve şu anda heryerde çok farklı yazılar çıkabilirdi. Yine de çok geç değil. Bir küçük davet yeterli. Dünyanın gözleri üzerinde olan, yükselen bir büyük devletten gelen bir küçük davet... Aklın yolu bu değil mi?",male
446,"Süper Lig'in ikinci yarısında Beşiktaşlılar'ın bir sloganı vardı: 17'de 17. Bu kadro bunu başarabilirdi. Peki Beşiktaş hangi maçta bu hedefine havlu attı? İstanbul BŞB maçında. İki takım da aylardır Ziraat Türkiye Kupası finalini bekliyordu. Bunun paralelinde güzel bir maç seyrettik. Harika bir final oldu. * * * Uzatmaların ilk devresinde kupayı tamamen Beşiktaş hak etti. Ancak 90 dakika ve ikinci uzatmalarda maç ortada geçti. İki takım da kazanabilirdi. Sonuçta maç penaltılara kaldı ve Beşiktaş zafere uzanan takım oldu. Ancak kupayı kim alırsa alsın bunu hak etmiş olacaktı. Beşiktaş'ta Fernandes dün olağanüstü işler yaptı. 2. golde de çok güzel bir orta kesti ve Sivok bunu tamamladı. Bu kaliteyi gösteriyor. Fernandes çok iyi bir futbolcu. Ben Beşiktaş'ın yerinde olsam Fernandes'in bonservisini alırım. * * * Beşiktaş almıyorsa Fenerbahçe'nin bu futbolcuyu kaçırmaması lazım. Ancak arkadaşlarının Fernandes'e ayak uydurduğunu söylememiz de söz konusu bile değil. Özellikle Guti'ye değinmek istiyorum. Ligin ilk yarısındaki Guti kesinlikle değil. Kalitesi onu bir yere kadar taşıyabilir. Fizik gücü inanılmaz düşük. Özel hayatına çok dikkat etmesi lazım. Seneye bu kadro Avrupa'da bir şeyler yapmak istiyorsa önlem alması lazım. Oturup Guti ile konuşmak gerek. Eğer düzelmeyecekse 'Kusura bakma burası Beşiktaş, güle güle' denmeli. Beşiktaş dün kadro kalitesinin altında top oynadı. Ancak taraftarı sadece bu kupayı istiyordu, sonuçta bu başarıldı. Beşiktaş bu sene ligde iyi sonuçlar alamadı ama kötü futbol oynamadı. Siyah-beyazlılar renkli bir takım. * * * Beşiktaş'ın seneye Avrupa'da olması için, kadrosu için kupayı alması gerekiyordu. Bu, Türk futbolu için de çok önemliydi. Penaltı atışlarında sadece Hilbert topun başında geldiğinde Beşiktaş taraftarı 'Eyvah' demiştir. Neden tercih edildi bilmiyorum. Sonuçta da penaltıyı kaçırdı. İstanbul BŞB dün 3 bin taraftara oynadı. Bunu pek görmüyorduk. Galiba 'Bozbaykuşlar' kalıcı olacak. Bu iyi bir gelişme.",male
447,"Utanç, Acı ve Öfke 22 Ekim 2011 Cumhuriyet Toplumca bir duygu karmaşası içindeyiz. Bazen birinin, bazen ötekinin öne çıktığı. Gazetemizin şehit haberlerini veren perşembe tarihli sayısında “isyan” duygusunun da altı çizilmişti. Doğrudur... Fakat ne yapacağını, ne yapılacağını, neyin nasıl yapılması gerektiğini bilmeyenlerin çıkışsız isyan duygusu bu... Öyle olduğu için de sonuçta bir çaresizliğe, giderek umutsuzluğa, umarsızlığa dönüşüyor. Ve bu da toplumca bir kişiliksizleşme, kendine ve her şeye saygıyı, güveni, bağlılığı, insan olma erdemini yitirme anlamına geliyor... *** Utançtan başlayalım... Utanmak gitgide daha rastlanan bir insanlık erdemidir... Büyük ölçüde insana özgüdür ya da özgüydü... Çünkü insanlar artık kolay kolay utanmıyor. Utanılacak bir şey yaptıklarında da utanmak ve gerektiğinde özür dilemek yerine, kendilerini haklı çıkaracak bir şey bulma çabasına giriyorlar. Fakat kendimizden ne kadar gizlesek, ne kadar dile getirmesek de son şehitler faciasıyla zirveye çıkan acılar zinciri, bizi toplumca utandırıyor. Utandırmalı da... Büyük, güçlü bir devlet, kimilerinin “terörist” kimilerinin “gerilla” diye adlandırdığı saldırgan bir silahlı örgütle nasıl oluyor da başa çıkamıyor? Herkesin kendince bir yanıtı olsa da, sonuçta utanç verici bir durumdur bu. Utanmalıyız. Ve dile getirmiyor olsak da utanıyoruz... *** Acı, daha kolay duyumsanan ve dile getirilen bir duygudur. Toplumca acı içindeyiz. Çocuklarımız birbiri ardına katlediliyor. Daha dün silah altına alınmış, birkaç aylık sıradan bir askerlik eğitiminden sonra Güneydoğu’ya gönderilmiş, çoğu yirmili, kimileri daha da genç yaşlarda halk çocukları, orada yıllardır silahlı eğitim almakta olan profesyonel bir saldırgan, örgütlü, vurkaççı topluluğun önüne sürülüyor. Sonucun böyle olacağı en başta bellidir. Bu bir savaş değil, eşit olmayan güçler arasında, taraflardan birine karşı el birliğiyle işlenmekte olan bir cinayetler zinciri gibidir. Karşı taraf ne kadar suçluysa, bu ülkenin sivil ve askeri yönetimi de onlarınkinden daha olmayan bir siyasi, ahlaki, yönetimsel sorumluluk altındadır... Bunun böyle olduğunu bilmek, ölümlerden duyulan acıyı çoğaltıyor... Onu gitgide daha çok bilenen bir öfkeye, isyana dönüştürüyor... *** Ülkenin Cumhurbaşkanı “intikam”dan söz etti... Bir başka üst yönetici, suçluları, “Allah’ın helak etmesi”ni diledi... Her iki sözün de devlet yönetiminde, siyaset söyleminde yeri yoktur... Bunlar ilkel laflardır. Belki kabile yöneticilerine yakışabilir. Çağdaş devlet intikam almaz, gereken önlemleri alır, gerekeni yapar. Sorunların çözümünü Tanrı’ya havale etmez, çözümleri kendi bulur. Ülkemizin başında yönetici olarak bu gibi kişilerin bulunması ne yazık! Ve Başbakan... İşlenen cinayetten on iki saat sonra topluluk önüne çıkan, bilmem ne ülkesine yapacağı ziyareti iptal ettiğini sanki büyük bir özveriymiş gibi telaffuz eden bu Başbakan’ın ağzından, yaşanmakta olan büyük acıya ilişkin derde deva bir söz çıkacağını hâlâ bekleyenler varsa, akıllarına şaşarım. Ama ben toplumun artık böyle bir beklenti içinde olmadığını çok iyi biliyorum. Şakşakçı, yağcı, ahlaksız bir medya ne kadar pohpohlasa, gerçekleri ne kadar bu siyasal iktidar ve yöneticileri lehine bozup değiştirmeye çalışsa da; TBMM içinde ve dışında bu siyasal iktidarın yönetici ve yandaşları ne kadar tersini söyleyip göstermeye çaba gösterseler de sağduyusunu büsbütün yitirmemiş ve hiçbir zaman yitirmeyecek olan halk gerçekleri giderek daha çok duyumsamaya ve daha yüksek sesle dile getirmeye başladı... Utanç, acı ve öfke duyguları, Türkiye’yi ona yakışmayan bu siyasal iktidardan kurtarmaya yönelik, bilinçli, örgütlü, birleşik bir halk tepkisine dönüştüğünde, bütün sorunların çözümü daha kolay olacak... Sevgili Behruz Çinici Ağabey’in dünyamızı böyle apansızın bırakıp gittiğine inanmak çok güç. Eşi Altuğ Hanım’ın, kızı Ayşegül Yazıcı Çinici’nin, tüm dostlarının büyük üzüntüsünü paylaşıyorum.",male
448,"Önünü Görememek 11 Ocak 2009 Cumhuriyet Okurunu aydınlatmak iddiası ile eline kalemini alan ya da yazı aygıtının başına geçen köşe yazarının kendisi kimi zaman önünü göremeyecek durumdadır. Şu günlerde yaşanılmakta olan büyük ölçüde budur. “Ergenekon” diye adlandırılan dava kapsamında yapılan gözaltı uygulamaları, tutuklamalar, davanın yürüyüş biçimi, zihinlerde sayısız soru işareti uyandırıyor. Buna karşılık, yaşanılan belirsizlik ortamında, bu soruların tek ve kesin bir yanıtı ve böyle bir yanıtı verebilecek bir merci de şu anda görünmüyor. Görünürdeki tek egemen, Ergenekon savcı ve yargıçlarıdır… *** Bu satırların yazılmakta olduğu sırada, son gözaltılardan hangilerinin tutuklamaya dönüşüp dönüşmediği bilinmiyordu. Herhangi bir resmi kurum tarafından bir açıklama da yapılmış değil. Son gözaltı dalgası ve yanı sıra da ülkenin çok saygın bir hukukçusunun evinde yapılan polis araması kamu vicdanını tedirgin ederek bardağı taşıran son damla gibi görünse de gözaltına almalar ve tutuklamalar burada duracak mı? Olayların gidişine bakılırsa durmayacağı açıkça görülüyor. Genelkurmay ya da herhangi bir başka kurum tarafından da bugünkü koşullarda bu gidişin üzerinde etkili olabilecek bir açıklama yapılması pek olası değil… *** Davanın savcısı olduğunu söyleyen Başbakanın savcılığı devam etmekte midir? Son gözaltıların gerçekleştiği gün İstanbul’daki bir toplantıda yaptığı konuşma, devam etmekte olduğunu gösteriyor. Bu konuşmada Nâzım Hikmet adının da telaffuz edilmesinin, hem büyük şairimiz hem de şiirimiz ve şiir adına büyük bir talihsizlik olduğu ayrı bir konu. Böyle bir günde Alevi topluluğunun bir bölümünün bu konuşmanın yapıldığı ortama sahipliği yapması yine ayrı bir talihsizlik. Başbakan, kendince ve kimilerince “hitabet sanatı” gibi görülen, aslında ise her zamanki gibi yapay ve grafiği bozuk bir üslupla ve gerçekleri tersyüz ederek yaptığı konuşmada, olayların gidişi konusunda duyduğu memnuniyeti belirtiyor... Söz konusu dava kapsamında yapılan, yapılmakta olan ve yapılmaya devam edeceği belli bütün uygulamaların hukuka uygun olduğunu bildiriyor. Bu sözlerden çıkarılacak anlam ve zaten doğal olan, son gözaltılar ve aramaların da kendisinin bilgisi ve onayı dahilinde gerçekleştirilmiş olduğudur. *** Başbakanın arkasında, onun bu kadar pervasız olmasını sağlayan başka güçler var mıdır? Yapılanlar, ülkenin parçalanmasına, başta laiklik olmak üzere Cumhuriyet Türkiye’sinin temel değerlerinin yok edilmesine, ABD patentli ılımlı İslam ve Büyük Ortadoğu tasarımlarının gerçekleşmesine, ordunun da bu amaçlarla ve tam anlamıyla emir kuluna dönüştürülmesine giden yolda bilinçli olarak tasarlanmış uygulamaların evreleri midir? Eğer öyle ise, ülke “siyasi intikam”ın da kapsamını çok aşan bir tehlike karşısında demektir. *** Gelecek kestirilemese bile bugün açıkça görülen, Türkiye’de büyük bir hesaplaşmanın olduğudur. Bu hesaplaşma, gazetemiz başta olmak üzere medyada sayısız kez yazılıp söylenmiş olduğu gibi Cumhuriyet Türkiye’sinin temel değerlerine ve aynı zamanda da Lozan’da elde edilmiş kazanımlara karşıdır. “Demokrasi” kavramı ne yazık ki bu hesaplaşmayı örtüp gizlemeye yarayan bir kılıf olarak kullanılmaktadır. Hukuka duyulan güveni rencide ederek bir hukuk sorununa dönüşen Ergenekon davası bu biçimiyle devam ettiği ve edebildiği sürece ülkemizin geleceği konusunda herhangi bir iyimser yorumda bulunma şansımız olamaz. Bugün yapılması gereken, arkasına gizlendiği demokrasi ve hukuk ilkelerini yok etmeye kararlı, despotik bir siyasal egemenliğinin gücünü ve etkinliğini kırmayı başarabilmektir. Bu başarılamazsa, bugün yaşanılmakta olan günleri de arayacak duruma düşülecek olması şaşırtıcı olmamalıdır…",male
449,"İki 12 Eylül 17 Eylül 2011 Cumhuriyet Yılın en güzel, en özgün aylarından biri olan eylülü bizim ülkemizde iki 12 Eylül zedeleyip kirletti. Buna 11 Eylül faciasını da eklememiz gerek. Fakat olup bitenlerden şu ya da bu ayın kabahati yok ki. Suçlu olan biz insanlarız. *** Bizdeki 12 Eylüllerin ilkinden, 12 Eylül 1980’den başlayalım… Bu ilk 12 Eylül, pek çok insanımız için olduğu gibi, benim hayatımın da yönünü değiştirdi. Barış Derneği Davası diye adlandırılan faşist yargılama sırasında yaklaşık bir yıl süren hapisliği, çok daha uzun süren yurtdışı sürgünü izledi. Kör olmanın eşiğinden döndüm.. Ülke dışına çıkamasam, yeni hapislik döneminde gözlerimi büyük olasılıkla kaybederdim. Zaten sakatlanmalarının nedeni de ilk hapislik döneminde yaşanan gerilimlerdi. Bunları bir gün daha uzun, daha ayrıntılı yazmak gerekir. Geleceğe elden geldiğince çok, birinci elden tanıklık bırakmak için… *** Ateş düştüğü yeri yaksa da, ilk 12 Eylül’de benim yaşadıklarım, başka acıların yanında sözü edilmeyecek kadar önemsiz kalır. İdamlar, işkenceler, söndürülen yaşamlar. İlk 12 Eylül, Türkiye’de her zaman çok var olmuş (bugün de varlığını sürdüren) faşizan uygulamaların hiç kuşkusuz en kanlı, en zalim, en karanlık, en alçak dönemidir. Sorumluları, artık son demlerini yaşamakta olan baş sorumlu başta gelmek üzere, mutlaka yargılanmalıdır. Fakat bir tek değil… İlk 12 Eylül’de yurtseverleri, sosyalistleri, devrimcileri yargılayan, işkenceden geçiren, katleden yargıçlar, savcılar, hapishane yöneticileri, gardiyanlar, sivil ya da asker bütün bu cellatlar neredeler? Onları saptamak için bir döküm yapıldı mı? Bizi yargılayan askeri mahkemenin kurt görünümlü bir askeri yargıç (binbaşı) başkanı vardı. Adını birkaç kez andım, artık anmak istemiyorum. Nerede o? Sivil bir savcı vardı, kraldan çok kralcı pozlarda 12 Eylül’ün emrinde savcılık yapan. Nerede bu savcı? Evren yargılanacak, bunlar ve benzerleri yargılanmayacak mı? Kim yargılatacak bütün bu suçluları, bugünün iktidar sahipleri mi? İnsanı güldürmeyin… *** İkinci 12 Eylül rezaleti de (12 Eylül 2010), ilkinden 30 yıl sonra, tam bu noktada karşımıza çıkıyor… İktidar bir olta attı ve kendini devrimci, demokrat, liberal sayan pek çok ahmak, bu oltaya takıldı… Şimdi bu ikinci 12 Eylül’ün yıkımları yaşanıyor… Silivri mahkemelerinde, hiç kuşku yok ki büyük bir insanlık suçu işlenmekte… Yargı artık bağımsız değil, emir kuludur. Ordu, medya, üniversiteler, olduğu kadarıyla bilim alanı, meslek kuruluşları, sendikalar, sivil toplum örgütleri, bu siyasal iktidarın (arkasındaki emperyal gücün) isteklerine göre biçimlendiriliyor. Şu anda bunları yazıyoruz, ama yazamayacağımız günlerin de bu gidişle eli kulağındadır… Bütün bunlar da ilkinden hesap sorma oltasıyla gelen ikinci 12 Eylül’le bağıntılı olarak yaşamakta olduklarımız… *** İki 12 Eylül arasında benzerlikler ve benzemezlikler var… Benzerlikler, birinin açıkça, ötekinin daha dolambaçlı bir yoldan faşist oluşları… Benzemezlik de bu noktada… İlki açıkça zulüm yapıyordu, “Asmayıp da besleyelim mi?” diyordu… Öteki, (şimdilik) ne diye asayım, içeridekini orada çürütürüm, dışarıdakine yaşamı zehir ederim, işsiz ekmeksiz bırakırım, sesi fazlaca çıkacak olursa onu da çürütmek üzere içeri tıkarım diye düşünüyor… İlki böylesine rastlanır bir “incelik”ten yoksundu… İkincisi hukuksuzluğu hukuk, adaletsizliği adalet, yalanı hakikat diye gösterme becerisinde büyük ustalık kazanmış… Ha, bir de çok ilginç bir benzerlik daha var iki 12 Eylül arasında… Birindeki “resim”, ötekindeki “şiir” merakı… Bu da Türk usulü faşizmin bir özelliği olsa gerek… *** Şu anda bulunduğum yurtdışında yazımı tamamlamış göndermek üzereydim ki kardeşim Mustafa Mutlu’nun telefonundan hapisteki arkadaşımız Doğan Yurdakul’un eşini yitirdiğini öğrendim. İşte ikinci 12 Eylül’ün işlediği bir insanlık suçu, yeni bir cinayet daha. Sevgili Doğan, acımız ortaktır...",male
450,"İstihbarat oyunlarında şehit olan Mehmetçik’in hesabını kim verecek? Can Ataklı catakli@gazetevatan.com Sevgili okurlar; son yılların en önemli ve heyecanlı günlerini geçen hafta yaşadık. Ne aydınların itilip kakılıp hapse sokulması ne generallerin, kuvvet komutanlarının, genelkurmay başkanlarının tutuklanması ne de şiddetli terör eylemleri ülkede bu kadar ses çıkarmıştı. Başkasının krizi Bunun nedeni, 10 yıldır ilk kez iktidarın kendi yaratmadığı bir krizin içinde kalmasıydı. Bugüne kadar yaşanan bütün krizler, heyecanlı günler bu iktidar tarafından yaratılmıştı ve iktidar kendi yarattığı krizleri kontrol edebiliyordu. Bu kez hiç beklenmedik bir şey oldu. İktidara yöneldi Bu kez krizin hedefi direkt iktidar. Ama bu kriz de yine iktidarın daha önce fütursuzca kullandığı devlet ve yargı gücü nedeniyle çıktı. İktidar muhalefeti susturmak ve Türkiye’yi dönüştürmek için yaptığı tüm operasyonların oklarının kendisine dönmesinin şaşkınlığını yaşıyor. MİT görüşmeleri Olayın temelinde yatan MİT’in bizzat Başbakan’ın talimatıyla terör örgütü PKK’nın yöneticileriyle görüşmesi. Kamuoyu bu görüşmeleri toplantıların ses kayıtlarının medyaya sızdırılması sayesinde öğrendi. İktidar yandaş ve yalakaları sayesinde bu krizi gün için atlattı. Atlatılan kriz Apo ve adamları ile yapılan toplantıların medyaya sızmasından sonra iktidar, yandaşları ve yalakaları “devlet ülke güvenliği ve barış için herkesle görüşür” kampanyası başlattı. Saf ve samimi vatandaşlar bu beyin yıkama bombardımanının etkisiyle sesini çıkarmadı. MİT görüşebilir mi? Oysa “MİT herkesle görüşür” tezi doğru değil. MİT bir istihbarat kuruluşudur ve ülke güvenliği için tehdit alanlarından bilgi almakla görevlidir. Bu nedenle karşı tarafın içine ajan yerleştirir, adam satın alır, kimi görüşmeler de yapar, ama bu en tepedekinin işi olamaz. Müthiş özgüven Erdoğan iktidarının en önemli özelliklerinden biri halktan aldığı oy desteğini fazla abartması, sayısal çoğunluğu her şey zannetmesi. İktidar bu nedenle yıkılamaz olduğuna, bunun yanı sıra her şeyi yapabileceğine inanıyor. Bu müthiş bir özgüvendir. Apo görüşmesi bunun ürünüdür. Derin devlet operasyonu MİT müsteşarının ve diğer üst düzey yöneticilerin terör liderleriyle buluşması, görüşmesi ve kuryelik yapması yasa dışıdır. Bu görüşmeler derin devlet operasyonudur. Deşifre olması halinde hesabının sorulması da çok normaldir. İktidar şimdi bunun şokunu yaşıyor. Yakalanmasaydı Eğer bu görüşmeler medyaya sızmasa ve gizli kalsa derin devlet operasyonu başarıya ulaşmış olacaktı. Oysa sızdı, yani başarısız oldu. O halde hesabı sorulacaktır. Çükü hem yasa dışıdır hem de içeriği kamuoyunu rahatsız edecek biçimdedir. Bundan kaçış yoktur. Başka unsurlar Buna karşı, MİT operasyonunun sadece PKK liderleriyle yapılan yasa dışı görüşmelerle kısıtlı olmadığı anlaşılıyor. Medyaya sızan bilgilere göre MİT’in KCK’yı kurdurduğu, içine adam yerleştirdiği ve bu ajanların provokatif eylemlerde yer aldığı da ileri sürülüyor. Tam yasa dışılık Eğer bu iddialar doğruysa, MİT’in sadece bir haberalma teşkilatı olmadığı çeşitli silahlı operasyonlara da katıldığı ortaya çıkmış oluyor. MİT’in böyle bir görevi yok. Yapmış olsa bile bunların deşifre olması sorumlulardan hesap sorulmasını gerektirir. Yasalarımız böyle emrediyor. İktidarın âcizliği Kendi yaratmadığı için, MİT krizi iktidarın kimyasını da bozdu. İfadeye çağrı anından itibaren paniğe kapılan iktidar hiç olmayacak hataları üst üste yaptı ve yapmaya da devam ediyor. Bu hatalar iktidarın geleceğini ciddi biçimde tehlikeye atıyor. İktidar artık çok zordadır. Başbakan izni İlk hata MİT Müsteşarı’nın ifadeye çağrılmasına rağmen gitmemesi ve mahkemeye itirazda bulunmasıdır. Müsteşar çağrıya uysa ve gitse muhtemelen yangın daha kaynağında kontrol altına alınacaktı. Savcıya gitmemek yargıya olan saygıyı da sarsmıştır. Çankaya’ya çıkmak İkinci büyük hata, Müsteşar’ın ifade çağrısını duyar duymaz soluğu Çankaya’da almasıdır. Bu ziyaret ve Cumhurbaşkanı’nın çok şefkatli davranışı yargıya direniş anlayışını devletin en tepesine taşımıştır. Bu da devlet anlayışına çok büyük bir darbe vurmuştur. Bedeli ağır olur. Yasa tasarısı Üçüncü büyük hata, MİT Müsteşarı’nı soruşturmadan kurtarmak için alelacele hazırlanan bir yasa tasarısını yıldırım hızıyla Meclis’e sunmaktır. Yarın görüşülecek ve muhtemelen kabul edilecek tek madde ile MİT Müsteşarı kurtarılacaktır ama devlet ağır hasar görecektir. Tüy dikmek Hatalara tüy diken son gelişme ise iktidarın daha fazla dayanamayıp savcıyı görevden almasıdır. Böylelikle iktidar hiç çekinmeden yasal bir soruşturmadan kaçmanın yolunu devlet gücünü kullanarak bulmuştur. İktidar şimdilik kurtulmuştur belki ama macun tüpten çıkmıştır. Bumerang etkisi Bütün bu yaşadıklarımız, son 5-6 yılda iktidarın muhalefeti sindirerek yaptığı Türkiye’yi dönüştürme planının bir bumerang gibi dönüp dolaşıp kendini vurmasıdır. İktidar “güç zehirlenmesinin” kendisine verdiği aşırı güvenle yargıyı ele geçirmenin faturası ile karşı karşıyadır. En önemli nokta Tüm bunların ötesinde şimdi en önemli noktaya gelmek istiyorum. Görevden alınan savcının hazırladığı raporda sadece Başbakan talimatıyla yapılan teröristlerle görüşmelerinin yer almadığı belirtiliyor. MİT’in KCK için yaptığı provokatif eylemlerin önemli yer tuttuğu anlaşılıyor. Kurtulmak kolay değil MİT ajanlarının da katıldığı öne sürülen bu provokatif eylemlerde çok sayıda Mehmetçik’in şehit olduğu, pek çok kişinin öldüğü, yaralandığı ve ağır maddi hasarlara yol açıldığı anlaşılıyor. İşte bunun affı olamayacağı gibi işin sorumlularının bundan kurtulması da mümkün değildir. Gerçekler ortaya çıkacak Demokratik bir ülkede hiçbir şey gizli kalmaz. Şu anda iddia olarak yansıtılan bu noktalar yakın bir gelecekte mutlaka ortaya çıkacaktır. Kişiye özel yasa çıkarmak, savcıyı görevden almak, medyaya baskı uygulamak iktidara bir süre için nefes aldırsa bile çare olmayacaktır. Erdoğan’ın sağlığı Bu arada Başbakan’ın sağlık durumunu tüm bu gelişmelerin dışında tutamayız. Şu anda elimdeki bilgiler yetersiz olduğu için sağlık durumunun konuyla ilgisi üzerine yorumlarımı yazamıyorum. Ancak önümüzdeki günlerde bu konunun çok konuşulacağını sanıyorum. Yine aynı hata Konu Başbakan’ın sağlığına gelmişken bir eleştirimi daha belirtmek istiyorum. Başbakan ikinci kez ameliyat oldu. Bu yine kamuoyundan saklanmak istendi. 16 saat fısıltı gazetesi çalıştı. İktidarın bir mantığı vardır elbette, ama hata yapıldığını söylemeliyim. Açıklamalar yetersiz İktidar kanadı, halkı “nasıl olsa ne söylesek inanıyor” mantığı ile yanıltmaya çalışıyor. İlk ameliyattan sonra “Başbakan çok iyi, her şey bitti” açıklaması yapılmıştı. İkinci ameliyattan sonra ise “Bu zaten birinci ameliyattan sonra gerekliydi” dendi. Peki üçüncü olursa ne denecek? Halkın rahatlaması Başbakan’a geçirdiği ikinci ameliyat için de geçmiş olsun dileklerimi iletiyorum. Ama sağlık durumunu saklamak ya da kamuouna yanlış bilgiler aktarmak bir sonuç getirmez. Tam aksine halkın zihnine kuşku düşmesine ve fısıltı gazetesinde yayılan söylentilere inanılmasına yarar. Hepinize iyi haftalar dilerim...",male
452,"Perinçek Ergenekon’dan beraat etse bile yaptığı savunma yüzünden 16 yıl yatacak Can Ataklı catakli@gazetevatan.com Hukuk açısından çok garip bir durumla karşı karşıyayız. Ergenekon davası nedeniyle yıllar önce tutuklanan Doğu Perinçek, bu dava nedeniyle henüz bir hüküm giymedi ama yaptığı savunmalar nedeniyle 16 yıl hapse mahkûm edildi. Kısacası, Perinçek yaptığı savunmayla belki Ergenekon davasından beraat edebilir ama yine de 16 yıl hapis yatacak. İş bununla da bitmiyor. Perinçek hakkında savunmalarında sarfettiği sözler nedeniyle açılan 5 davaya da devam ediliyor. Şu ana kadar karara bağlanan davalarda verilen cezalar 16 yıl, üzerine bir kadar daha eklenebilir. Başka bir ülkenin hukukunda bu var mıdır, bilemem, ama garipliğe bakın ki, yıllardır Perinçek’in “terör örgütü üyeliği konusunda karar verip bir hükme varamayan” mahkemeler savunmalarda işlenen suçlar konusunda çok hızlı davranabiliyor. Peki bir savunmada söylenen sözler suç oluşturur mu? Bunun için dava açılabilir mi? Mahkûmiyet verilebilir mi? Demek ki oluyormuş. 12 Mart ve 12 Eylül darbe dönemlerini hatırlıyorum. Örneğin Dev- Genç davası sanıkları öyle savunmalar yapmışlardı, ortaya öyle ideolojik gerekçeler koymuşlardı ki, bunlar çoğu kez haklarında dava açılmasına neden olan ideolojik suçlamaların bile çok üzerine çıkıyordu. Dev- Genç savunması daha sonra kitap haline getirilmiş ve “sol ideolojinin” temel kaynaklarından biri bile olmuştu. Savunma hakkı kutsal olduğuna göre, suçlanan kişinin suçsuzluğunu kanıtlamak için mahkeme önünde her şeyi söyleyebilmesi gerekir. Ayrıca ana dava devam ederken savunmada söylenen sözler hakkında dava açılması ve bunların çok hızlı biçimde sonuca ulaştırılması da bana pek adil gelmiyor. Elbette mahkemeler, Perinçek’in savunma yaparken pek çok kişiye hakaret ettiğini varsayabilir, ki zaten açılan davaların hepsi Perinçek’in savunması sırasında Başbakan’a, Cumhurbaşkanı’na, devletin manevi şahsiyetine yönelik hakaret ettiği gerekçesini taşıyor, bu aynı aynı zamanda sanıkların savunma hakkını da elinden almakla eş değerlidir. Devleti ilgilendiren bir davada sanık kişi savunmasında mutlaka devletten ve devletin yöneticilerinden de söz edecek, hele işin bir de ideolojik tarafı varsa bunu da ortaya koyacaktır. İşte bu andan itibaren neyin hakaret olduğuna karar vermek çok zordur, yargıçlar ancak kendi kanaatlerini ortaya koyarak bir sonuca varabilir. Bu da savunma yapacak herkesi tedirgin eder, korkuya iter, savunmaları zayıflatır. Ama en önemlisi, bir itham karşısında olan kişi, içinde hakaret bile olsa eğer yaptığı savunma ile beraat ederse ne olacağıdır. Düşünsenize, suçlanıyorsunuz, ama bir suçunuz yok, bunu kanıtlamak kendinizi savunurken, bilerek bilmeyerek bir suç işliyorsunuz ve bu yüzden belki de asıl suçlandığınız konuda alacağınızın çok üzerinde bir ceza alıyorsunuz. Buna adalet denilebilir mi? ***** 28 Şubat ve 27 Nisan’a da sıra gelecekmiş Bayılıyorum iktidar sözcülerinin herkesi aptal yerine koyan çifte standartlarına. Hüseyin Çelik yine çıktı konuştu. Nasıl demokrat, nasıl hukuka bağlı? “Ergenekon’u biz mi başlattık” diyor. Mahkemeler, incelemiş, soruşturmuş ve dava açmaya karar vermişler. “İlker Başbuğ’un tutuklanması da” tamamen yargının tasarrufu. Savcılar oturmuşlar, bakmışlar, karar vermişler dava açmışlar, mahkeme de bunları ciddi bulmuş ve eski genelkurmay başkanını tutuklamış. Balyoz da öyle, Odatv de öyle. Aklınıza ne gelirse artık, şike de öyle. Hüseyin Çelik iktidar adına “Biz nasıl müdahale edeceğiz ki?” diye soruyor en masum ifadesini takınarak. Ama sonra kendisini tutamıyor, “28 Şubat’tın da 27 Nisan’ın da hesabı sorulacaktır” deyiveriyor. Peki nasıl oluyor bu? Hani açılan davalarla hiç ilgileri yoktu, davaların açılacağından haberleri yoktu? Hani savcılar kendiliklerinden inceleyip soruşturma açıyorlardı? Savcılar 28 Şubat ve 27 Nisan’ı soruşturuyor mu zaten, yoksa Çelik’in bu konuşması “Tamamdır, artık açın bu davaları” anlamına mı geliyor? ***** Kaldırın bütün milli bayramları, rahat edin Aslında işi kolay yoldan da halledebilirler. Kaldırsınlar bütün milli bayramları, Cumhuriyet’in temel taşları olan tarihleri bir iki demeçle “hatırlama gününe” çevirsinler olsun bitsin. Böyle garip gerekçelerle, halkın bir bölümünü de sanki mantıklı gibi gelen açıklamalarla oyalamayı da bıraksınlar. “Yok artık 19 Mayıs’mış, 23 Nisan’mış” desinler. Herkes rahatlasın. 19 Mayıs törenlerini “havalar soğuk oluyor, çocuklar üşüyor, hem derslerinden de kalıyorlar” gibi gerekçelerle iptal etmek halkı kandırmaktan başka bir şey değildir. Asıl amaç Cumhuriyet’in değerleri ve devrimleriyle hesaplaşmak. Yargı bitti, ordu sindi, medya kontrol altında, iş dünyası el pençe divan, bürokrasi zaten emir eri, daha ne korkarlar, çekinirler ki? Zaten “Yeni Türkiye” adı altında darbe dönemlerini gölgede bırakacak bir tür sıkıyönetim altında yaşıyoruz, milli değerler ayaklar altında, Atatürk adından söz etmeye kalkmak aşağılanmanın temel dayanağı olmuş, bari milleti oyalamasınlar. “Bitirdik artık Atatürk’ün kurduğu cumhuriyeti” desinler olsun bitsin. Hiç olmazsa milli günlerin örselenmesini abuk sabuk savlarla televizyon ekranlarında “çok iyi bir şeymiş” gibi gösterenlerin saçmalığından kurtuluruz. ***** Dokunulmazlık kalktı mı? Polis Leyla Zana’nın da zaman zaman kullandığı bir evi basmış, söylentiye göre kapı kırılmış, resmi açıklamaya göre çilingir marifetiyle açılmış, içerde arama yapılmış. Evdeki bilgisayarlara, bazı dokümanlara ve telefonlara el konulmuş. Peki nerede kaldı milletvekili dokunulmazlığı? Cumhuriyet savcılığı “O evde Leyla Zana oturmuyor, sahibi başka biri, bu nedenle arandı” diyor. Leyla Zana ise evi kiraladığını, kendisinin kaldığını söylüyor. Haberin duyulmasından sonra yapılan tartışmaları izledim. Hayretler içinde kaldım. Israrla, Cumhuriyet savcılığının “O başkasının” açıklamasına sarılarak operasyonu haklı göstermeye çalışanlar vardı. Hukuk ya herkes için geçerlidir ya da hiç yoktur. Türkiye’de birileri galiba hukukun olmadığını kanıtlamak için yarış halinde. Leyla Zana’yı, izlediği siyaset, ideolojisi, rahatsız ve tahrik edici konuşmaları nedeniyle beğenmeyebilirsiniz, ama unutulmamalı ki Leyla Zana bir milletvekilidir, milletvekilleri için geçerli kuralları aynen işletmek zorundasınızdır.",male
453,"Şıracı ile Bozacı 8 Ekim 2011 Cumhuriyet Ünlü deyimi bilirsiniz: “Şıracının tanığı bozacı”, ya da tersi. Ben “Şıracının tanığı bozacı” biçiminde duymuştum, öyle olduğunu kabul ediyorum. Fakat nereden, nasıl bir olaya ilişkin olarak türetildiği konusunda bilgim yok. Bu nedenle, onu aşağıda anlatacağım öyküye uyarlamak istiyorum... *** Öykü dediysem, çok yıllar önce “Akbaba” dergisinde okuduğum bir “fıkra”ydı bu. Ama, gerçek yaşamdan derlenmiş bir fıkra… O günden bu güne, anımsadıkça gülerim, yeri geldikçe de anlatırım… Fıkrada “iki boş gezen” diye geçiyor, biz deyime uydurmak için “şıracı ile bozacı” diyelim… Osmanlı döneminde geçen öyküye göre, şıracının biri İstanbul’un kenar mahalle kahvelerinden birine girer, çayını kahvesini söyler, kahve “müdavim”leri bu tanımadıkları kişiye “Hemşerim, hoş geldin, nerelisin, nereden gelip nereye gidiyorsun?” diye sorduklarında, aralarında şöyle bir konuşma geçermiş: “- İstanbulluyum… Ama Arabistan’daydım… Arabistan’da öyle mi? Orada ne var ne yok?” Bizimki biraz susarak kahve ahalisinin merakını arttırdıktan sonra konuşma şöyle devam edermiş: “- Hiiç... Deniz yanıyordu… Ne, deniz mi yanıyordu? Yahu nerde görülmüş, deniz yanar mı?.. İster inanın ister inanmayın, yanıyordu…” Şıracı çayının kahvesinin hesabını ödeyip çıkar, semt kahvesi sakinleri de arkasından “palavracının biriydi…” diye biraz daha söyleştikten sonra konu unutulurmuş… Bir hafta sonra bozacı uğrarmış aynı kahveye… Aynı hoş beş sırasında da Arabistan’dan geldiğini söylediğinde, bir hafta önceki olayın doğru olup olmadığını ondan öğrenmek isteyen kahve ahalisine şöyle dermiş: “Ben denizin yandığını görmedim, ama araba araba kavrulmuş balık taşıyorlardı…” Böylece, İstanbul’un semtinde haftalarca, Arabistan’da denizin yandığı konuşulurmuş… Bizim şıracı ile bozacı daha sonra bir başka semt kahvesine sırayla gider, ilki Arabistan’da develerin uçtuğunu söyler, ikincisi, bunun doğru olup olmadığı sorulduğunda “Vallahi ben uçan deve görmedim, ama bir semer gördüm, gökten düştü diyorlardı…” diye yanıtlar, semtte de bu kez yine haftalarca Arabistan’da develerin uçtuğu konuşulurmuş… *** Şimdi haklı olarak, Behramoğlu’nun nereden aklına geldi bu fıkra diye düşüneceksiniz… Şuradan: Başbakan bir laf attı ortaya… Güya bazı Alman vakıfları, CHP ve BDP üzerinden PKK’ye yardım ediyormuş… Böyle bir şeyin gerçek olamayacağı, Deniz Feneri rezaletini örtme çabasıyla uydurulmuş bir şey olduğu zaten en baştan belliydi… Nitekim sözü söyleyenin kendisi çok geçmeden yarım çark etti, derken Almanya elçisinin ve söz konusu vakıfların yalanlamaları geldi ve ardından da bütün CHP’li belediyelerin “iftira”ya karşı dava açacaklarını öğrendik… (Açmalılar da!) Fakat Başbakan’ın Arabistan masalını anımsatan iddiasının hemen ardından, kendisine bu konu sorulan Dışişleri Bakanı aşağı yukarı şöyle söyledi: Ben böyle bir şey olup olmadığını bilmiyorum, ama böyle şeyler olabiliyor… *** Ey sevgili okur! “Şıracının tanığı bozacı” deyimine uyarladığım sevimli fıkrayı anımsamakta haksız mıyım? Bir duyuru: Müzisyen arkadaşım Halûk Çetin’le, 8 Ekim Cumartesi (bugün) saat 14.00’te Antalya-Konyaaltı Belediyesi Kitap Fuarı Salonu’nda; 10 Ekim Pazartesi 20.00’de Lüleburgaz Belediyesi Neşet Çal Salonu’ndayız…",male
454,"Hayrettin Hoca’dan Öğütler ve Şiirler… 20 Ağustos 2011 Cumhuriyet Kendini laik, cumhuriyetçi, demokrat, sosyalist vb. olarak tanımlayan pek çoğumuzun hemen hemen hiç tanımadığımız bambaşka bir dünya var. Bu, İslamcı yazar ve düşünürlerin dünyasıdır. Doğrusunu söylemek gerekirse kitaplığım her ne kadar bu konudaki kitaplar bakımından yoksul sayılmazsa da, çok fazla zaman ayırabildiğim bir alan değildir bu. Fakat koşullar dayatınca; ilgilenmek, araştırmak, düşünmek zorunda kalıyorsunuz… “Yeni Şafak” gazetesi yazarlarından Prof. Dr. Hayrettin Karaman’ın son günlerdeki yazılarından sonra başlayıp, sürmekte olan tartışma sürecinde olduğu gibi… *** Sayın Karaman’ın biyografisine bakıyorum. 1934 doğumlu olduğuna göre seksenine merdiven dayamış... Erzurum kökenli, Çorum’da dünyaya gelmiş. Her şeyinden belli ki bir halk çocuğu. İlkokulu bitirdikten sonra “özel olarak Arapça ve İslami ilimler tahsil etti” deniyor. İlk imam hatip okullarından biri olan Konya İmam Hatip Okulu’na girerek 1959’da okulu bitiriyor. Bunları okurken şunu düşündüm: Bu halk çocuğu imam hatip okulunda değil de söz gelimi Köy Enstitüsü’nde eğitim görmüş olsa, bugün çok büyük olasılıkla bambaşka bir kimlikle karşımızda olacaktı. Aynı şey, kendi yaşamlarımız bakımından hepimiz için, herkes için geçerli… *** Prof. Karaman İstanbul Yüksek İslam Enstitüsü’nün ilk mezunlarından biri olarak 1963’te (öğrenim yaşı bakımından oldukça geç bir tarihte) bu okulu bitirdikten ve aynı okulda “fıkıh öğretim üyesi” olduktan sonra akademik kariyerde hızla yukarılara çıkmış. Başarılarının bilek hakkı olduğu kuşkusuz. Toplamda otuzu aşkın telif, çeviri yapıtları ve ders kitapları var. Konferansları ve çok sayıda makaleleriyle de kendi alanının belli ki önemli ve saygın bir kişisi… *** Böyle diyorum ama, tanımadığımız bu alanın içindeki iç çatışmalar, çekişmeler de hemen karşınıza çıkıyor. Cüppeli Ahmet diye bilinen kişi, “Hayrettin Karaman’ın Gerçek Yüzü” başlıklı bir internet videosunda ve bilinen üslubuyla, “papaz sever hoca” diye adlandırdığı hasmına saldırıyor… Cüppeli Ahmet’in üslubuyla (az önce çeşitli yazılarına göz gezdirdiğim) Prof. Karaman’ın genellikle ılımlı, kendi içinde tutarlı ve ciddi üslubu kuşkusuz ki bir tutulamaz. Fakat tartışma konusu son iki yazısını bu değerlendirmemin ne yazık ki dışında tutmak zorundayım… *** Prof. Karaman “Tahammül mü Hoş Görmek mi?” başlıklı ilk yazıda özetle, Müslümanlara, İslam ahlakıyla bağdaşmayan bir yaşam sürdürmekte olan kişilerle birlikte yaşamak zorunda olduklarında, bu gibi kimselere “hoşgörü” değil fakat “tahammül” göstermeleri gerektiğini öğütlüyor… Bu öğütteki belirsiz olan, söz konusu tahammülün sınırları ve derecesidir. Müslüman “tahammül” ve yeri geldiğinde de (yine Hoca’nın öğüdüyle) “müdahale” ederken, onun gibi düşünmeyen ve yaşamayanların da karşılıklı olarak bu “hak”lara sahip olabileceğini düşünüp böyle olması gerektiğini kabul ediyor mu? Kuşkusuz hayır! İslama uygun yaşamayanlar için “bilim insanı”na yakışmayacak bir üslupla yapılan sıralama ise şöyle: “Eşcinseller, sarhoşlar, zina edenler, kumarcılar, sokakta sevişen çıplaklar, Müslümanları sevmeyenler ve Müslüman düşmanları…” vb... İlk yazısında bu gibi kimselere hoşgörü gösterilmeyip fakat tahammül edilmesini öğütleyen yazar, “Hem Cahil Hem Cesur Oluyorlar” başlıklı sonraki yazıda, “bu ahlaka ve dine aykırı fiiller” için, bu gibi kimselerin sürüleceği (tıpkı “demokrasiler”deki “genelevler” gibi) “ayrı mekânlar ihdas edilmesi” gerektiğini söylüyor… İslam karşıtı “fiiller” listesinin nerelere kadar genişletileceği, karar mercilerinin kimler olacağı (din mahkemeleri, ulema, mahalleli?) yazıda açıklanmıyor olsa da, bugün “hoşgörü”den “tahammül”e ve “müdahale”ye doğru yol alan İslamcı tavrın, özlenen İslami toplum kurulduğunda hangi biçimleri alacağını kestirmek güç olmasa gerek… *** Prof. Dr. Karaman’ın yapıtları arasında bir de “Dert Söyletir” başlığı altında topladığı şiirler var… Hemen hepsinde genellikle ılımlı bir üslupla İslam ahlakının önerildiği bu şiirlerden “Sözde Aydınlar” adını taşıyan da, “Milletin içine ikilik sokan” / “menfaat görünce beş takla / Partiyi, kutsalı, vicdanı satan” vb… kişilerden söz ediliyor… Aynı şiirdeki “Hem çağdaş hem kendin olmak gerekir” dizesine candan katılmakla birlikte, benim de Hayrettin Hoca’ya naçizane bir önerim olacak: Çuvaldızı başkasına sokarken kendisine de iğneyi batırması…. Çünkü milletin içine ikilik sokanlar, çıkarları için beş değil beş bin takla atanlar ve bu çıkarları uğruna kutsal değerleri kullanmayı meslek edinmiş olanlar, bu ülkede hiçbir zaman günümüzdeki İslamcı iktidar döneminde olduğu kadar çoğalıp dal budak salmamıştı…",male
455,"Hasan Çelebi'nin elleri 'Harika!' diyordu kendisine pek yakışan gülüşle birlikte karşımızda duran Vav'a baktıkça İlhan Berk. Dönüyor, şiirden, şair olmaktan, elmanın tadından, şairlerin kaderinden söz açıyor, lakin bakış cezbelenmesinin çarpıntısı altında tekrar tekrar 'harika!' diyordu parmağıyla Vav'ı göstererek. Şimdi hatırlamıyorum, mütevazı olduğu kadar dünyaya sonsuz bir iniş yapan 'Vav' hangi hattatındı. Kendisi de ressam olan İlhan Berk şüphesiz hat sanatındaki yüksek şiiri duyuyor, onun geometrisini hissediyor, aşkla ona teslim olmaktan kendisini alamıyordu. Boşuna değil şimdi durup dururken İlhan Berk'i hatırlamam. Hasan Çelebi'de, belki en çok onda, fakat daha çok ellerinde, ellerin titreyişinde bambaşka bir şiir ve zaman müziği duymuş olmalıyım. Hattatı en son Sabiha Gökçen Havalimanı'nda, kendisini uçağa götüren otobüste görmüştüm ilkin yakından. Yüzünü çevreleyen teslimiyet, tevazuuyla onu tereddütsüz 'çelebi' kılıyordu şüphesiz. Şimdi o, bu ülkede yetişmiş büyük bir hattat olmanın gururuyla değil, ömrünü adadığı bir sanatın kabul çağlarını görmenin huzuru içindeydi. Şöyle bir otobüse göz gezdirdim, acaba böylesi bir sanatçıdan haberi olan var mıydı ? Henüz değil, henüz değil dedim içimden. Belki bir gün, belki yakında. Hasan Çelebi yarım asra yaklaşan bir süredir iki kutsal nesnenin arasında kendi kaderinin öyküsünü yazıyor. Kaleme ve kâğıda yaptığı içten yemin nadir yeteneğinin ışığı altında yüksek sanata dönüşüyor. Hor görülmüş, yok sayılmış, yasaklanmış, tu kaka edilmiş, evrensel ve özgür bir sanata bağlanmak ve bu bağlılıkta sebat etmek kolay olmasa gerek. O eller, kaleme sarılan ve daha başka hiçbir nesnenin çıkaramadığı ebedi cızırtı, sanki dönmüş ses tellerine de sirayet etmiş bu yazı şairinin. 'Harika' onda yalın ve yüksek bir marifete dönüşmüş. Hat sanatının kutsal ile kurduğu engin bağlantı zaman içinde üslupların aralığında kendi coşkun akışkanlığını da kazanmış elbette. Mizaç, yazının yolunda sosyal olduğu kadar estetik formlara bürünmüş. Böylelikle hat sanatı güzel yazı olmaktan öte özgün yazmanın ve her hattatın çağını yorumlamasının alanı da olabilmiş. Ben, Hasan Çelebi'nin titreyen sesinde ve titreyen ellerinde gelip geçtiği çağın kaderini de gördüm bu yüzden. Biraz kederli, biraz yorgun, biraz kırgın, biraz umutlu ama mutlaka görmüş geçirmiş bir kader. O vakur ve saf yazı şairi, daha dün, Çankaya Köşkü'ndeydi. Devlet saygıyla selamlayıp önünde eğildi. O ise kürsüye ağır adımlarla yaklaştı, heyecan, mahcubiyet, mahbubiyet ve ellerinin içten titreyişlerine saklanmış acı içinde titrek sesine gömdü, sadece kendisine değil hepten ait olduğu sanata takınılan vahşi ve saçma tutumu sonsuza dek anlamsızlaştırıverdi. O titreyen eller, sanki artık sevdiğine kavuşmuş âşığın uzattığı el kadar saf ve temizdi. Dokunup dokunmamanın, kavuşup kavuşmamanın anlamı yoktu. O ateşin sınavından başarıyla geçmişti. İşte, bir yok sayıcılığın, acımasızlığın, travmatik faşizmin sonu bir kere daha geliyor, hattat, gerisinde onca ölümsüz eser ve bu ölümsüzlüğü geleceğe taşıyacak yüzlerce talebe arasında geleceğin perdesini dalgalandırıyordu. Elbette titreyen elleri ve titreyen sesiyle. O ellerde Erzurum'un karlı soğukları, hep saklanmış çocukluk düşleri, ertelenmiş güzel sözler, uzaklarda kalmış söğüt gölgeleri, inanç mayasının bahardan bahara patlayan kabarcıkları da vardı şüphesiz. İnanç estetiğin kıvrımlarıyla en zarif dansına kalkmıştı. Hattatın mürekkebe daldırdığı her kalem, artık kendi ömür çizgisini çekmekle kalmayacak inanç ve yaşama estetiğinin örnek bir eylemine de dönüşecektir. Hasan Çelebi'nin elli yıl boyunca, elleriyle kurduğu bu yazı denizi, 'denizler mürekkep olsa' nidasının altında bir harika çılgınlık olarak zaman levhasını süslemeye devam edecek. O titreyen eller, titreyen ses ise yenilmişlerin ancak ebedi yenilmişlerin derin tebessümü altında kendi makamını bulacaktır. Yüzündeki anlaşılabilir tebessüm acısını baştan beri bilen bir yolcuya aittir. Onu görüp duydum ben. Duyduğumu, gördüğümü, bildiğimi, saygıyla yeniden sevdim. İçten içe sevdim hem. Yazı, yazdığı yazıya adarken kendisini kim bilir asıl sanat da bu olduğunu fısıldar yeryüzüne.Hasan Çelebi'nin binlerce kez mürekkebe dokunan kalemi uzaklarda çok uzaklarda kutsal sanatın mahcup içlenişi olarak kendisine sığınacak gönüller arar. O gönlünü bir hattat olarak çoktan vermiştir harflerin ebedi çağrısına. Titreyen eller ölümsüz gençlik kıvrımlarıyla yaşayacaktır kâğıt ve kalem ve yazı arasında. Aşkla.",male
456,"Palavra! 'Sabaha kadar ağzımdan bir ipek ip çözüldü. Ben diyeyim bir yıl sürdü içimdeki bu sökülüş sen anla on yıl.' Sabahın mahmurluğu içinde başını otobüs camına yaslamış geniş ağızlı adam bu söz üzerine önce esnedi sonra da engelleyemediği bir gülüş pıskırması çıkarıverdi. Her halinden arkadaş oldukları belli olan ve rüyasından bahseden kişiye de kusura bakma dercesine bir bakış fırlattı. Bense kaç gündür fasarya kelimesi ile palavra arasındaki farkın peşine düşmüş rüyada geziyor gibiydim. İşte birden şu ağzından on yıllık ip çıkan adamın sözleri dil verdi bana, yol açtı. Fasaryayı bir yana bırakıp palavra hakkında konuşabilirdim artık! Palavra gücünü dinleyenden alır. Dinleyenler olmadan, onların kaş göz işaretleri, vay, ya, öyle mi, bilmiyorduk, duymamıştık nidaları palavracının yüzünde yankılanmadan hiçbir hüküm taşımaz palavra. Palavra tekil değil çoğul bir eylemdir. Bir insan kendi kendisine palavra atamaz. Palavra mırıldanamaz. Böylesi bir işe kalkışacak olsa, içindeki koruma sistemi harekete geçer, onun aklını, sesini, mantığını alaşağı eder. Palavracıya da elleri cebinde gökyüzünden birazdan bulut düşecekmiş de zavallı bulut yaralanmasın diye kucak açıp kurtarmak kalmışçasına göğü ıslıklamak kalır. Hele bir düşünün. Kendi kendinize hiç palavra attınız mı? Uydurduğunuz palavranın üstüne, bir çobanın çobanyastığı çiçeğini yastık yapıp uyuması gibi baş koydunuz mu? Biz dinlemeseydik, kulak kabartmasaydık, palavra atıyor gibi ama olsun, şu avcıyı, şu atıcıyı, şu tilki kuyruğu tüccarını, şu nalbantı, şu attar çırağını bir dinleyelim. Bakalım sözü neresinden şişiriyor, çömleği neresinden kırıyor, hangi unu kaç derece elekten geçiriyor da eledikten sonra tuz karıyor, su karıyor demeseydik, kalkıp gitmeyecek miydi palavracı? Kendisine başka ağaç altları, esnaf kahveleri, aile toplantıları, arkadaş gezileri, telefon konuşmaları, yazı köşeleri, nutuk kürsüleri bulmayacak mıydı? Ya insan ne yapar, ya ne yapar insan? Sandalyesini biraz öne çeker, yönünü çevirmese bile kulağını bir uydu anteni gibi döndürür, gözlerine ışık verir, bakarak sorar, öyle mi, anlat anlat hele der, kalemle okuduğu yazının altını çizer. Elini telefona götürür ilk ulaştığı arkadaşına duydun mu duydun mu adam neler yazmış, hepsi yalan, hepsi palavra, ama hoşuma gitti, güldürdü beni, der. Onay ister palavracı. Onay verir insan. Daha onay ister palavracı. Kulak kulak, göz göz, bakış bakış, alkış alkış onay ister. Nasıl olsa kaybedeceği bir şeyi yoktur dinleyenin. Sakız sadece ağızla çiğnenen bir şey değildir ki! Çoğunca tatlı yalan denir palavraya. Yapay yalan. Bir de gerçek yalan varmışçasına. Evet evet, yapay, balmumu gibi bir doğallık atfedilir palavraya. Palavracı konuşur. Dinlendikçe ağzı ballanır. Dili kamışlıklarda, göl diplerinde, dağ serinliklerinde, mağara ışıklarında, kır çiçeklerinde, duvar gözeneklerinde, kanat vuruşlarında gezinir. 'Biliyorum yalan anlattıkların, ama hoşuma, hoşumuza gidiyor söylediklerin' der içten içe dinleyici. Sanki söze, sanki hayatın saçmalığına böylesi cilalar, böylesi şakalar gerekliymişçesine, meşrulaşır, gündeme girer, kayda alınır palavra. Ne palavra atanı ne palavraya maruz kalanı tehdit etmez, sorumlu kılmaz palavra? Öyle mi? Yok mudur sorumluluğu palavracının? Karşılıklı bir anlaşma mı vardır toplum katmanlarında? Ya yalan ne olacak, ya hile, ya göz boyamaca? Ya palavranın gerçeğin tahtına oturması, sonra da hakikat muamelesi görmesi? Biz biliriz diyecektir zaman insan. Hele kendisine doğru sokuldukça, kendisini tehdit edip sorumlu hale getirdikçe palavra, biliyordum, tahmin etmiştim, diyecektir. Haberim vardı, haberliydim, diye konuşacaktır. Palavracı çoktan başka bir trene binmiştir oysa, başka bir yola koyulmuştur. Halk kahramanı olmuştur. Öteden beri avcı hikâyelerinden, tilkinin kuyruğundan, tutulan balığın uzunluğundan, dem vurur konuşur insanlar. Palavracılığın vatanı avcılık ülkesinden çıkmıştır da sonra bölge bölge şehirlere, sokaklara, insanlara yayılmıştır. Bir tür bahar rüzgârı. Sıcağı alıp götüren deniz meltemi. Dağdaki pınarbaşı. Yolda birden karşılaşılan eski dost. Can sıkıntısını bastıracak mizah kuşudur o. Bu yüzden avcının vurduğu tilkinin kuyruğunun uzamasında, göl sazanının ağırlığının yüz kiloya varmasında şaşırılacak bir yan yoktur. O da olmasa, anlatı pikniği de olmasa insan şüphe çukurunda boğulup kalacaktır. Palavra insanı gündelik dilin sıkıcılığında, kabullenilmiş gerçeklerin boğaz sıkan parmaklarından, iki kere ikinin hep dört etmesinden kurtarır. Muhayyile kadar arka aklın gizli çiçeğidir. Kahkaha kahkaha, vah vah çiçeklenir. Söz turnesine çıkmış eski zaman çerçilerinin yerini şimdilerde binbir meslekten binbir bilgiyle donanmış çok yetenekli asla palavra atmayan her zaman gerçeği konuşan yeni nesil anlatıcılar almıştır. Palavra bizim vaktiyle cami avlusuna bırakılan öz çocuğumuzmuşçasına palavracı onu bulup getirdiğinde vicdanımızın borcunu öderiz. Palavra, palavracının değil bizim yontumuz, bizim çiçeğimiz, bizim kedimiz köpeğimiz değilmişçesine inanmadan ona iman ederiz. Rüyaların bile açık bir kapısı yok mu palavraya?",male
457,"Yeni başlayanlar için “ne oldu?” rehberi Can Ataklı catakli@gazetevatan.com Başlıktaki “yeni başlayanlar için” sözüne kimse alınmasın lütfen. Hiçbir şeye “yeni başlamıyoruz” ama gelişmeler öyle hızlı yaşanıyor ki, çevreme bakıyorum herkes şaşkın. Çünkü bu karmakarışık ortamda pek çok kişi olayları sıralayıp sağlam bir bilgi edinemiyor. Bu nedenle son gelişmeleri sadeleştirip sizlere sunmak istiyorum. Herkes fotoğrafa bakıp kendi değerlendirmesini yapar. *** KÜRT AÇILIMI: İşin başlangıcı 2009 yılında yapılan Kürt açılımına dayanıyor. İktidar Kürt sorununu çözmek için barışçı bir adım atmaya karar vermişti. Ancak unutulan, açılımın içini doldurmaktı. İktidar Kürt açılımından ne anladığını açıklamak yerine “herkes fikrini söylesin” anlayışını benimsemişti. HABUR OLAYI: 19 Ekim 2009’da Türkiye Habur şokunu yaşadı. Kürt açılımı çerçevesinde bir grup PKK’lı Türkiye’ye geldi. Amaç barışa ilk adımı atmaktı, ancak gelenlerin tek tip gerilla kıyafetleri, sınırda bir mahkeme kurulması ve gelenlerin “pişman değiliz” demesine rağmen serbest bırakılması vatandaşta tepki yarattı. GERİ ADIM: PKK’lıların İmralı’daki liderlerinin talimatıyla umulmadık bir törenle Türkiye’ye girmesi hükümette de şok etkisi yarattı. Tepkilerden endişelenen Başbakan bir gün sonra Avrupa’dan da bir grup PKK’lının aynı şekilde gelmesine izin vermedi, hükümet sessizliğe büründü. PKK İLE GÖRÜŞME: Kürt açılımı iktidarın sessizliğine rağmen, yandaşların medyadaki propaganda bombardımanı ile sürdürülmeye çalışıldı. Bu sırada “devletin” bazı PKK liderleri ve özellikle İmralı’daki ile görüşmeler yaptığı iddiaları ortalığı sardı. Başbakan bu iddiaları çok sert cevapladı. Terörle pazarlık yapılamayacağını söyledi. İDDİALAR SOMUTLAŞTI: Başbakan’ın sözlerine rağmen hem dedikoduların arkası kesilmedi hem de PKK görüşmeler yapıldığını açıklamaya başladı. Başbakan buna karşı “Devlet görüşür, hükümet görüşmez” dedi. Ortaya bir “devlet-hükümet” çelişkisi çıktı. “Görüşen kim?” sorusuna herkes kendi meşrebine göre cevap aradı. OSLO SIZINTISI: 2011 eylül ayında bir ses kasetinin ortaya çıkması bomba etkisi yarattı. 2010’da Oslo’da (bazıları başka yerde) kaydedildiği anlaşılan kasette konuşanların daha sonra MİT Müsteşarı olacak Hakan Fidan ile dönemin Müsteşar Yardımcısı oldukları kesinleşti. Görüşülen kişiler ise PKK’nın lider kadrosuydu. ÖZEL GÖREVLİ: Ses kayıtlarında MİT görevlilerinin PKK liderleriyle bir tür pazarlık yaptıkları duyuluyordu. Ayrıca bu önemli kişilerin İmralı’ya da gittikleri ve hatta örgüt içinde kuryelik yaptıkları da ortaya çıkmıştı. Ancak kayıttaki en önemli bölüm Hakan Fidan’ın kendisini “Başbakan’ın özel temsilcisi” olarak tanıttığı bölümdü. VERİLEN SÖZLER: Değişik yer ve zamanlarda kaydedildiği anlaşılan konuşmalarda kendisini Başbakan’ın Özel Temsilcisi olarak tanıtan Hakan Fidan’ın konuyu artık siyasi olarak ele aldıklarını, bununla ilgili bazı protokoller yazılabileceğini de söylediği duyuluyordu. Fidan’a göre Başbakan sorunu çözmek için elinden geleni yapacaktı. SUÇ İDDİALARI: Kasetlerin ortaya saçılmasından sonra muhalefet bu görüşmelerin yasa dışı olduğunu ileri sürerek ayağa kalktı. Hükümet terör örgütüyle pazarlık yapmakla suçlandı. İktidar kanadı ve yandaşlar ise “barışın sağlanması için devletin herkesle görüşebileceği” savını ileri sürüyordu bu aşamada. BAŞBAKAN KEFİL: Sonunda konuya Başbakan da müdahil oldu. İlk başta “devlet görüşür hükümet değil” diyen Erdoğan daha sonra MİT Müsteşarı yaptığı Hakan Fidan’a sahip çıktı. “Ben Hakan Fidan’ı harcamam, yaptığı suç değildir, devlet için sorumlu davranarak görevini yerini getirmiştir” dedi. TERÖR TIRMANIYOR: Eş zamanlı olarak araya giren başka olayları atlamamak gerek. Teröristlerle görüşme kasetinin sızmasından itibaren başta Güneydoğu olmak üzere pek çok yerde çok kanlı terör eylemleri yaşanmaya başlandı. Pek çok asker ve polis şehit olurken onlarca sivil de olaylarda hayatını kaybetti. KCK OPERASYONLARI: Yine eş zamanlı olarak KCK adı verilen ve PKK’nın şehir yapılanması olarak nitelendirilen örgüte karşı amansız bir operasyon dalgası başlatıldı. Operasyonlar giderek Ergenekon’a benzemeye başladı. Akademisyenler, yazarlar, gazeteciler de operasyondan nasiplerini aldılar. VE ŞOK GÜNÜ: 7 Şubat akşamı Hürriyet Gazetesi’nin internet sitesine konan bir haber şok etkisi yarattı. Buna göre KCK soruşturmalarını sürdüren savcılık MİT Müsteşarı, önceki Müsteşar ve yardımcısını şüpheli olarak ifade vermeye çağırıyordu. Gazeteciler haberi doğrulatmak için büyük çaba harcadılar ama ilgililer yalanlıyordu. GERÇEK ANLAŞILIYOR: Gecenin geç saatlerinde bütün yalanlamalara rağmen haberin doğru olduğu anlaşıldı. Gariplik şuydu ki özel yetkili savcının eyleminden İstanbul Cumhuriyet Başsavcısı’nın da, Adalet Bakanı’nın da Başbakan’ın da haberi yoktu. İktidar ilk kez kendi yaratmadığı bir krizin içinde bulmuştu kendini. İDDİALAR SAÇILIYOR: Haberin patlamasından sonra, iktidara yakın bazı yayın organlarında MİT’e yönelik operasyonların gerekçeleri yayınlanmaya başlandı. Tıpkı Ergenekon Davası’nda olduğu gibi “savcılardan sızdırılan bilgiler” ortalığa saçılıyordu artık. Bir anlamda macun tüpten çıkarılıyordu. MÜTHİŞ SUÇLAMALAR: Yandaş medyada yer alan bilgilere göre MİT KCK’yı kurmakla, içine yerleştirdiği ajanlarını provokatif eylemlere sokmakla, alınan istihbaratı ilgili birimlere aktarmamakla ve bu nedenle pek çok şehit verilmesine neden olmakla suçlanıyordu. Kamuoyu da iktidar da hatta muhalefet de şaşkındı. ÇABUK TOPARLANDI: MİT’e yönelik operasyonun sonuçta Başbakan’a kadar ulaşabileceği ihtimali iktidarda derin bir travma yarattı. AKP hiç olmazsa süreci uzatmak ve şimdilik MİT Müsteşarı’nı feda etmemek için “yasada değişiklik” yapmaya karar verdi. Jet hızıyla harekete geçildi. Değişiklik teklifi Meclis’e gönderildi. SAVCI’YA DARBE: Ancak iktidar yasayı bile beklemedi ve MİT soruşturmasını başlatan savcının görevinden alındığını öğrendik. MİT soruşturması hiç olmazsa bu için durdurulmuş oldu. Bundan sonra savcıların nasıl davranacağı, aldıkları kararın arkasında durup durmayacakları henüz belli değil. İşte; geldiğimiz sürece ilişkin kronolojik gelişme böyle. “Yeni başlayanlar” dememden kasıt bu. Olaya sadece son gündeki durumdan değil, yaşanan bütün süreci bilerek bakarsanız daha doğru ve sağlıklı yorum yapabilirsiniz. ***** Ulaştırma, Denizcilik ve Haberleşme Bakanı Binali Yıldırım, “İstanbul’un üçüncü havaalanı için yer belirledik ama şimdilik açıklamıyoruz” demiş. Umarız öyledir zira konu havaalanı arazisi olunca insan ister istemez “haber uçuran kuşlar”dan şüpheleniyor! (Gani Yıldız)",male
458,"Ya CHP karşı dava açarsa! Can Ataklı catakli@gazetevatan.com Silivri savcılarının CHP Genel Başkanı Kemal Kılıçdaroğlu’nu yargılamak için fezleke hazırlamaları çok ilginç gelişmelerin ilk adımı olabilir. Öncelikle AKP, hiç ihtimal vermiyorum ama, Kılıçdaroğlu’nun dokunulmazlığını kaldırabilir. Bu, sahte demokrasi havarilerinin çok hoşuna da gidebilir. “İşte demokrasi, sivil iktidar bir ilki daha gerçekleştirdi ” türü çığlıklarla bu kararı destekleyebilirler. Ancak, AKP ’de de aklıselim sahibi insan yok değil ki, böyle bir “ilk” anlamsız olduğu kadar demokrasiye de vurulmuş darbe olacaktır kuşkusuz. Bu nedenle Silivri savcılarının fezlekesi büyük olasılıkla havada kalacaktır. Buna karşı CHP ’nin yapabileceği başka şeyler olabilir. Özellikle iki milletvekilini hapisten kurtaramayan CHP, bu fırsatı iyi değerlendirirse, hem milletvekillerini kurtarabilir hem de yargıya karşı başlattığı kampanyayı ayakları üzerinde durur hâle getirebilir. Biraz fantastik olacak ama son günlerde rastladığım bazı CHP milletvekillerine şu öneride bulunuyorum: “Genel Başkan ya da herhangi biriniz milletvekillerini serbest bırakmayan hâkimlere yönelik ağır hakaretlerde bulunun. Size kişisel dava açmalarını sağlayın. Dokunulmazlığınız olsa da hakaret davalarını etkilemiyor, yani mahkemeye gidebilirsiniz. O hâkimler de mahkemeye gelecek, her ne kadar konu hakaret davası olsa da hâkimler milletvekillerini neden serbest bırakmadıklarını hukuki olarak anlatmak zorunda kalacaklar. Eğer bunu açıklamakta zorluk çekerlerse gündem bir anda değişir. Sonuçta siz davayı kaybetseniz bile ödenecek tazminat parti için fark etmez.” Hukuku biraz zorlayan ama etkili bir sonuç alınabilir böyle bir girişimden. Çünkü tutuklu milletvekilleri konusunda kesin bir hukuki bağlayıcı unsur yok ortada. Yasa tutuklu milletvekilleri hakkında “kararı mahkeme verir ” diyor ama bunu takdire bırakıyor. Demek ki Silivri hâkimleri aslında bir hukuki müyyideye göre değil kendi kanaatlerine göre karar veriyorlar. Kısacası, tutukluluğun devamı hukuki olmaktan çok kanaate dayanıyor. Kılıçdaroğlu ’na fezleke ile aslında benim biraz dolambaçlı yoldan yaptığım öneri kendiliğinden devreye gidebilir. CHP Genel Başkanı hakkında fezleke düzenleyen Silivri savcılarına karşı dava açabilir. Aynı şekilde Silivri hâkimlerine de “görev ve yetkilerini aşmak” iddiasıyla dava açılabilir. O zaman Silivri savcı ve hâkimleri iki satır olarak yazdıkları serbest bırakmama gerekçelerini gelip mahkeme huzurunda da anlatmak ve savunmak durumunda kalabilirler. Tutuklu milletvekillerinin durumundan Cumhurbaşkanı da, Meclis Başkanı da, siyasi partiler de, vatandaş da rahatsız. O halde bu davalar şimdiden yılın davası haline gelmez mi? ***** Hâkim ve savcıların büyük sınavı Sonunda Başbakan Erdoğan da tutukluluklardan şikâyet etti. Gerçi Başbakan konuyu sadece İlker Başbuğ açısından dile getirdi ama sonuçta “tutukluluklardan yakınanlar halkasının kalan tek parçası” olan Başbakan da bu konuda görüşünü bildirmiş oldu. Cumhurbaşkanı rahatsız, Meclis Başkanı rahatsız, siyasi partiler rahatsız, sivil toplum rahatsız, hatta yandaş yalakaların önemli bölümü de rahatsız (Bu konuyla ilgili yarın bir yazım olacak) ama sorun bir türlü çözülmüyor. Bir tek Başbakan eksikti. Şimdi da kısmi de olsa rahatsızlığını beyan etti. Başbakan bugüne kadar konuşmadığı için toplumda oluşan yargı şöyleydi: “Tutuklamalar ve bunların çok uzun sürmesi hâkim ve savcıların değil Başbakan’ın iradesiyle oluyor. Eğer Başbakan talimat verse en azından tutuklu milletvekilleri serbest bırakılır.” Şimdi garip bir noktaya geldik. Bugün yarın İlker Başbuğ hakkındaki tutuklamaya itiraz edecektir. Bakalım bir üst mahkeme ne karar alacak? Başbakan’ın “rahatsızlık” ifadesini talimat olarak algılayıp Başbuğ’u serbest mi bırakacak yoksa “Ben bağımsız yargıyım, hukuk ne diyorsa onu yaparım” diyerek kararının arkasında mı duracak? ***** Haydi hayırlısı Bundan 30 yıl önce darbe yapan orgenerallerden sağ kalan ikisi, Kenan Evren ve Tahsin Şahinkaya hakkında hazırlanan iddianame kabul edildi. Çok hayırlı bir gelişmedir bu. Ancak merak ettiğim birkaç nokta var: Bugün olmamış bir darbenin soruşturması yürütülüyor. 300’ün üzerinde sanık var. 12 Eylül de sadece beş komutanın bir gece yarısı aldıkları kararla gerçekleşmemişti. Hazırlanan Bayrak Planı’na çok sayıda komutan onay vermiş ve daha sonra plan uygulamaya konulmuştu. Oysa biz sadece iki kişiyi yargılıyoruz. Buna karşı 12 Eylül’ün hukuk ve insanlık dışı uygulamaları yüzlerce hatta binlerce subayın katkılarıyla gerçekleşti. Onun da ötesinde 12 Eylül uygulamalarına on binlerce sivil de katkı sağladı. Örneğin “demokrasi abidesi” olarak sunulan rahmetli Turgut Özal, 12 Eylül’cüler tarafından ve darbeden bir hafta sonra Başbakan yetkisiyle hükümete atanmıştı. Özal sadece bir örnek. Diğer siviller askeri darbenin başarıya ulaşması için canla başla çalıştılar, hukuk ve insanlık dışı uygulamaların yerine getirilmesini sağladılar. Sonuçta büyük yaralar açan 12 Eylül olayını sadece iki kişi ile mi sınırlandıracağız? O günlerde darbeye hizmet eden ama bugün demokrasi kahramanı kesilenleri bir kenarda mı bırakacağız? Evren’e “Keşke sizin döneminizde birlikte çalışabilseydik, Türkiye’yi uçururduk” diyenler hiç mi vicdan azabı çekmeyecek? ***** CHP’deki parti içi muhalefet fezlekeye öfkelendi Silivri savcılarının Kılıçdaroğlu hakkında fezleke hazırlaması gündeme bomba gibi düşerken, CHP’de parti içi muhalefet herkesten daha fazla öfkelendi. Tüzük kurultayı için imza kampanyası düzenleyen kişilerden bazıları aradı. “Savcılık Kılıçdaroğlu’nun imdadına yetişti, can simidi attı” diyen muhalifler “CHP’de parti içi demokrasiyi sağlamak için partinin adeta ayağa kalktığı bir süreçte savcılar fezleke hazırlayarak Kılıçdaroğlu’nu mağdur durumuna düşürdüler” diyor. Muhalifler “Savcılık gündemi bir anda değiştirdi. Elbette CHP’ye yönelik bir saldırı olarak gördüğümüz bu fezlekeye karşı hepimiz karşı duracağız, ama Kılıçdaroğlu da bundan yararlanarak parti içindeki demokratikleşme hareketlerini bir süreliğine engelleyecektir” görüşünde. Muhaliflere göre tüzük değişikliği il ve ilçe kongreleri başlamadan önce tamamlanmalı. Aksi takdirde Kılıçdaroğlu’nun istediği gibi antidemokratik tüzüğe göre seçilecek delegeler ile Kurultay yapılacak ve tüzüğü de bu delegeler değiştirecek. ***** Çin’de 9 büyüklüğünde depreme dayanıklı 30 katlı bir bina sadece 15 günde tamamlanmış. Depremler sonrası binalarımızın hâlini ve Van depremi sonrası hâlâ çadırda yaşayan vatandaşlarımızı görünce ünlü Türk sözünü değiştiriyoruz: “Çin işi, Japon işi; bunu yapmak akıl işi.” (Gani Yıldız)",male
459,"Öncelikle şunu söylemeliyim, kardiyolaglar herhalde hastanelerde nöbet tutuyordur. Kaç haftadır müthiş bir heyecan yaşanıyor, buna kalp dayanmaz. Dünkü maçta ilk yarılar sonunda Trabzonspor 1-0 önde, Fenerbahçe ise 0-0 berabere. Trabzonspor 2 puan önde ve şampiyonluğa yakın olan taraf. Maçın son anlarında ise Trabzonspor 1-1 berabere, Fenerbahçe ise 1-0 galip. Şampiyonluğa yakın olan taraf bu kez Fenerbahçe. Ama sonuçta iki takım da kazanmayı başarıyor. İlk yarıda Fenerbahçe'yi beğenmedim. Alex dahil herkes kötü oynuyordu. Sarı-lacivertliler son derece dağınık ve ne yaptığını bilmez haldeydi. İkinci yarıda ise tam tersi bir tablo ile karşılaştık. * * * Fenerbahçe karşılaşmanın ikinci devresinde bu sezonun en iyi futbolunu oynadı. Süper Lig'in çok üstünde bir futbol sergilediler. Karabük'ü çaresiz bıraktılar. Fenerbahçe hem iyi oynadı hem rakibine kontratak şansı vermedi. Karabükspor özellikle ilk yarıda Emenike'yi çok aradı. İlk yarıda iyi oynayan Trabzonspor ise ikinci devrede stres yaptı. Dağınık oynadı, panik yaptılar. Yani dün psikolojik faktörler ters işledi. Her zaman söylediğim gibi iki takım da şampiyonluğu hak ediyor. Hem Fenerbahçe'ye hem Trabzonspor'a saygı duymak gerek. Hafta içinde ortaya atılan birçok dedikoduya rağmen hem Bucaspor'un hem de Karabükspor'un teknik direktörleri ne kadar onurlu insanlar olduklarını bir kez daha gösterdiler. Ama artık Fenerbahçe'nin şampiyonluktaki şansının yüzde 55 olduğunu söyleyebiliriz. Sonuçta ligin bitmesine sadece iki hafta kaldı. Fenerbahçe'nin ikili averajdaki üstünlüğüne dayanarak bunu söyleyebiliriz. Gerçi genel averaj dikkate alınsaydı da durum değişmiyordu. Fenerbahçe'nin genel averajı da Trabzonspor'dan iyi. * * * Alex dün yine büyük oyuncu olduğunu gösterdi. Gerçekten harika işler yapıyor. Büyük oyuncuların özelliklerinde baktığımızda ceza alanında basit oynarlar. Alex bunu yapıyor. Gerektiği yerlerde risk alıyor. Takımı tehlikeye sokacak alanlarda asla riske girmiyor. Gökhan Gönül de dün gerçekten iyi futbol oynadı. Hücumda ve savunmada muhteşemdi. Sağ kanadı inanılmaz iyi kullanıyor, defansta hayati önemde müdahaleler yapıyor. Yani bir futbolcudan beklenen ne varsa onu yapıyor.",male
460,"Kılıçdaroğlu muhalif CHP’lileri heyecanlandırdı Can Ataklı catakli@gazetevatan.com Cuma gecesi Ulusal Kanal’da Halil Nebiler’in sunduğu “Gündem Özel” programına Hürriyet yazarı Yalçın Bayer, Cumhuriyet yazarı Mine Kırıkkanat’la birlikte katıldım. Konuğumuz CHP Genel Başkanı Kemal Kılıçdaroğlu idi. 4 gazeteci dört bir yandan Kılıçdaroğlu’na sorular sorduk. İlk izlenimimi söyleyeyim, Kılıçdaroğlu rahat görünmeye çalışırken huzursuz bir tablo çizdi. Sanıyorum “Her soruya cevap veririm” edasıyla ama, “ya ters bir şey gelirse” korkusuyla başladı programa. Açıkçası sonuna kadar da öyle gitti. Kemal Kılıçdaroğlu’nu izlerken duygularım sürekli gel-git halindeydi. Bir geliyor Kılıçdaroğlu’nu çok kararlı ve güvenli görüyorum ama biraz sonra bu görüntü yerini bir ürkekliğe ve kararsızlığa bırakıyor. Sanki popülist ve hatta biraz da oportünist anlayış daha hâkim hale gelmiş CHP’de. “CHP’ye oy veren vatandaşların önemli bölümü, partinin laiklik ve Atatürkçülük konusunu pek ağzına almadığını söylüyor” dedim, Kılıçdaroğlu “inançlara olan saygısını” ve “Atatürk’e olan bağlılığını” ülkenin mevcut “muhafazakârlaştırılmış” iklimini rahatsız etmeyecek biçimde anlattı. Kılıçdaroğlu da “hâkim görüşün” etkisi altında kalmış olmalı ki laiklik konusunu sadece türbana indirgeyerek “üniversitelerde kılık kıyafet sorun olmamalı” dedi. Atatürk’le ilgili olarak “Her dakika Atatürk’ten söz edemeyeceklerini” vurguladı. Emekli genelkurmay başkanının “terörist” sıfatıyla tutuklanmasını klasik “hukukun üstünlüğü” ve “yargı bağımsızlığı” söylemiyle geçiştirdi. Tutuklu iki milletvekilini çıkarmak için CHP’nin hiçbir şey yapmadığı iddiasına karşılık biraz daha güvenli konuşarak “Tüm ülke cezaevine döndürüldü, sivil bir sıkıyönetim dönemi yaşıyoruz, bunlar özel yetkili mahkemeler değil özel görevlendirilmiş mahkemeler” dedi. Medyadan çok şikâyetçi Kılıçdaroğlu. Haklı mı? Sonuna kadar. “Havalar kötüyse bile bizden biliyorlar” diye espri yaptı. Ama medyada daha etkin olabilmek için hiçbir şey yapmadıkları eleştirilerini de duymazdan geldi. Anayasa konusunda da CHP’nin kafası karışık. Örneğin CHP’nin neden AKP’nin bile önüne geçtiği ve ne istediği de pek anlaşılmıyor. Önemli gördüğüm bir izlenimi aktarayım: Eğer geceki soru cevap programı seçimden önce yapılmış olsaydı, Kılıçdaroğlu partisinin oyunu artırabilir miydi, kuşkuluyum. Kılıçdaroğlu satır aralarında çok önemli sözler söylemiş olsa bile, halkın oy kullanma kararını değiştirecek kadar hâkim değildi duruma. Buna karşın, Kılıçdaroğlu’nun partiye yönelik sözlerinin parti içi muhalefeti heyecanlandırdığı ve hareketlendirdiği bir gerçek. Şu sıralar parti içi muhalefet, öncelikle bir tüzük kurultayı yapabilmek için imza toplama arayışı içinde. Muhalifler yeterli sayının bulunabileceğine inanıyor ama Kılıçdaroğlu’nun yetkisini kullanarak kurultay toplamayacağı görüşü ağır basıyordu. Kılıçdaroğlu benim sorum üzerine “Yeterli sayıyı toplamalarına bile bakmam, partimde böyle bir eğilim ağıır basarsa hiç durmam, tüzük kurultayını toplarım” dedi. Aldığım bilgilere göre Kılıçdaroğlu’nun bu sözleri muhalefeti cesaretlendirmiş, imza kampanyası için daha iştahlı bir çalışma başlamış. Kılıçdaroğlu “anti demokratik” dediği parti tüzüğünün Kurultay’da değiştirilmesini istiyordu. Ama yeni duruma göre tüzük çok daha önceden de değiştirilebilir. Tabii parti içi muhalefet tüzüğün değiştirilmesi halinde partinin daha demokratik olacağına ve parti yönetiminin kendi istekleri doğrultusunda değiştirilebileceğine inanıyor. Parti içi muhalefetin şimdilik “Kılıçdaroğlu’nu da değiştirmek” gibi bir niyetinin olmadığını görüyorum. Onların asıl hedefi Parti Meclisi ve Merkez Karar ve Yürütme Kurulu’nda etkin olabilmek. ***** Kılıçdaroğlu’ndan cümleler Ulusal Kanal’da CHP Genel Başkanı’nı dinlerken söylediği bazı cümleleri aynen not etmişim. Bir tür gazetecilik refleksi bu tabii ki. Sonra notlarıma bakınca Kılıçdaroğlu’nun satır aralarında çok ilginç sözler söylediğini gördüm. Bunların bir kısmını hiç yorum yapmadan sizlere de aktarmak istiyorum; Özel yetkili mahkemeler özel olarak görevlendirilmiş mahkemelerdir. Bu davalar kan davası gibidir. Türkiye sivil sıkıyönetim dönemindedir. Demokrasi yok ki bu ülkede. Demokrasi olmamasına parça parça alıştırıldık. Toplum etkisizleştirildi. Berber bile telefonu dinleniyor diye korkuyor. Korku toplumu olduk. Daha çok tutuklamalar gelecek. Bizim için bundan sonra medya artık iki ayağımızdır. Demek ki her yere gideceğiz. İş adamları bizimle ancak medya yokken konuşabiliyor, çünkü korkuyor. CHP’ye oy verenlerdeki kaygıyı biz de görüyoruz. Hangi TV kanalını açsak CHP eleştirisi ile karşılaşıyoruz. Seçimde yüzde 26 aldık, biz de üzüldük. Eski CHP anlayışı yükselen birini ayağından aşağı çekmekti. Bu partiye sevgiyi getireceğim. Kaybeden kazananı kutlayacak. Eski CHP’de kaybeden kazananın düşmanı olurdu. Orduya haksız bir saldırı varsa elbette hakkını savunacağız. Temel konularda uzlaşma olursa eski anayasa yeni anayasa olmaz. Amaç Türkiye’nin daha demokratik olmasıdır. Sadece Amerika’ya gitmiyoruz, her yere gidiyoruz. TESEV’den istifa edemem, çünkü burası bir dernek değil vakıf, ben kurucu üyeyim, ben varken Soros yoktu. Anti Amerikan değiliz, kimseyi düşman olarak görmeyiz. Amerika’ya gidip Türkiye’yi anlatmasak Amerika demokrasi kalitemizi sorgular mıydı? Milletvekili maaşları fazla değil. Milletvekillerine zam yapılma yöntemine karşıyım. Gizlice olmamalı. Merkez Bankası’nın hiçbir itibarı kalmadı artık. Çünkü iktidarın emrinde. Onun ağzına bakıyor. Bu nedenle dünya güvenmiyor. İstanbul’da bazı meclis üyeleri ranta ortak oluyor. Onlara ne yapacağımı ben biliyorum. Hüseyin Aygün’ün konuşması zamanlama açısından yanlıştı. Ama Atatürk Dersim’den sorumlu demedi. Sadece Hüseyin Aygün değil birçok isim yeni CHP’li. Geçmişteki bazı isimlerle ilgili MİT bilgileri açıklansın. (Nâzım Hikmet, Sabahattin Ali...) ***** İlk kez seçilen vekilin hayal kırıklığı Kemal Kılıçdaroğlu Ulusal Kanal’daki programımızda aslında eski siyasetçilerin bildiği ama yenileri hayal kırıklığına uğratan bir uygulamayı anlattı. Yeni seçilen milletvekillerinin Meclis’e heyecanla geldiğini söyleyen Kılıçdaroğlu “O heyecanla Meclis kürsüsünden her şeyi söyleyebileceklerine inanıyorlar” dedikten sonra “Ama oysa durum öyle değil” vurgusunu yaparak “Meclis’te konuşmaların kuralı belli, gündem dışı beş dakika konuşabilirsiniz. Önergeler için de beş dakika. Genel görüşme talepleri için 10 dakika. Bütçede 20 dakika-30 dakika” diye konuştu. Kılıçdaroğlu “Tabii bu da yeni milletvekillerinde hayal kırıklığı yaratıyor. İktidar ne yazık ki şimdi bu konuşmalara da kısıtlama getirmek istiyor” dedi. ***** Başbakan Yardımcısı Bülent Arınç, “Milletin duasıyla iktidara geldik” demiş. AKP’nin son seçimde yüzde 50 aldığını düşünürsek diğer yüzde 50 de gitmesi için dua, hatta “beddua” ediyor olabilir!",male
461,"Kış hafızası Kış çok çekmeceli ve şeffaf bir dolap gibidir benim için.O dolap saatlerin ve günlerin değişen halleri içinde türlü ışıklara bürünür. Bazı geceler soluk turuncu bazı sabahlar ördekbaşı yeşili. Lakin benim en çok sevdiğim renk her şeyin beyaza, bembeyaza kestiği andır. Dolap dahil, çekmeceler dahil eşyalar ve duygular dahil her şey bembeyaz olur birden. Sakız beyazı. Yeni açılmış geniş bir çarşaf. Birazdan derin bir uykuya dalınacak. Belki de uyanmak, dünyaya geri dönmek hiç yaşanmayacak. Baharda patlayan milyonlarca beyaz çiçek gibi. Beyazın cıvıltısı. Arı uğultusu. Beyazın sesi. En çok sessiz yağan karda duyulan fısıltısı beyazın. Tam da öyle, işte gömlekler, kazaklar, iç çamaşırları, atkılar, ceketler, montlar, çeşit çeşit giyim eşyası. Beyazın senfonisi altında vecd halinde sayıklıyorlar. Kim için, ne adına, nerede ve tam olarak ne zaman? Sayıklasınlar ebediyen. Hiç susmasınlar. Herkesin bir zihin motoru vardır ve motor hiç beklenmedik zamanda kalbinde durduğu tekneyi harekete geçirir. Kimi zaman sabahın koyu sisi altında kimi zaman portakal turuncusu bir akşam vakti uzak şehirlerin birinde. İşte benim zihnim en çok kış için çalışır, kışa doğru koşar, ona teslim olmak, onun bembeyaz sonsuzluğunda kaybolup yitmek ister. Bilir ki kış hafızadır. Gelip gitmiş şeylerin hatırası vardır. Beyaz kadar hafızayı ve hatırayı temsil eden ne başka bir renk vardır ne de kış gibi bir başka mevsim. Kış tam da iktidarlı bir saltanat mevsimidir. Padişahtır o. Eril. Onda baharın binbir çiçekli çapkın ve hercai baş dönmesinden ve sonbaharın nerede biteceği belli olmayan alacasından tek bir iz barınmaz. Bürür, sonsuza ve sonuna kadar bürür, bürüdüğüne benzer, bürüdüğüyle bir olur. Kar yağışının inceden inceye kendisini duyuran gelişi bir süre sonra zamanların ve kadim bütün çağların hırıltısıyla kuytulara çekilir, ağaç dallarına konar, çatıları doldurur, dağ yamaçlarında ve uçsuz bucaksız düzlüklerde çok geniş bir saltanat eteği gibi sadece kendisini savurur. Belki de karla birlikte kar içinde kendi düzlüğümüze dönmemizden dolayı hafızamızın defteri hiç kıvrılmadan, rüzgâr ondan bir sayfa bile olsun söküp koparmadan bizimle dolar. Yağan kar, dolan kar toprağa, taşa değil hafızamıza, kaderimizin örtüsüne yağar. Bize yağar. Bizi beyaza keser. Kış kardır. Kar yağmadan geçen kışın hiçbir hükmü yoktur ne kurdun, ne kuşun, ne toprağın, ne zamanın önünde. Ve kar, gök mucizesi kar, bebek topuklarından yükselen bulut çiçeği kar, insanın mucizevi yitikliğinin yeniden hatırlatıcısı olan kar, hafızanın bahçesine indikçe anlam verir uçan kuşa, bölünen sıcak ekmeğe, pencere önlerindeki bekleyişlere, şiir sevdasına, anne limonlarına, babaların yan odalardaki yan yatışlarına, kaynayan sulara, bir tüneli geçercesine kokusu duyula duyula açılan kurşun kalemlere, radyo kırığı cızırtılı şarkılara, yan yana uzatılan titrek ellere, uykuya inat dikilmiş öğrenci evi korkularına, bir bardak çaya, çok özlemiştim demeye ve hasılı hatırladıkça sökülen söküldükçe insanı sarıp sarmalayan her şeye. Kapanan kar. Kapatan kar. Sonsuz kar. Öyledir de. Kar kapatır. Yolları kapatır. Sokağı kapatır. Şehri kapatır. İnsanı kapatır. Döndürür her şeyi kendine. Unutulmuşları hatırlatmak, yaşayanları bir kez daha yaşatmak için kapatır. O kapatışta, kapanışta kendi odasının kendi dolabının ve elbette kendi hafızasının ışığına dönebilenler ne mutludur. Orada kolu hafif kırışmış bir gömleğin söyleyeceği kim bilir ne sırlar vardır. Hangi zaman ve hangi hasretle uzanmıştır sarmak istediği bele? Şu ceketin yakası ne vakit ve ne için kaldırılmıştır yukarı? Hiçbir çamaşır makinesinin yıkayamayacağı hatıralar saklıdır onlarda. İnsan eşyadan soyut âleme doğru kaydıkça kendisinin de mucizenin bir cüzü olduğunu fark edecek ve bir tatlı baş dönmesi halinde olup bitene teslim olacaktır. Ruhun böyle kışlara ruhun böyle çağrılara içlenişi boşuna değildir. Ruh da beyazdır ve ruh dünya gölgeliklerini dolana dolana adeta lekelenmiştir. Kış, bembeyaz kış, ruha sığınak olacak dinginliğini geri sunacaktır. Ruh arınacaktır. Ruh kendi beyazlığına sarılacaktır. Elimde olsaydı her kış nicedir karsız ve beyazsız geçen şu zamanlardan hızla çıkmak, kışın kar senfonisinin bütün ilhamıyla yağdığı ilahi yerlere göçmek isterdim. Fakat bu şimdi imkânsız. O yüzden olacak hafiften bir kar sesi duyduğumda, beyza tüylerin gökyüzünden salına salına düşüşünü gördüğümde ürperiyorum. Aklım fikrim hafızamın oyunlarında. Çocuklar gibi seviniyorum. Yaşlılar gibi umutlanıyorum. Ta kemiklerimin içinde bir kımıltı, dudaklarımda bir kımıldanış duyuyorum. Hafıza kuşu kanatlanıp uçmaya hazırlanıyor. Belki... Belki... Belki başka kışa.",male
462,"Artık çok geç, Türk futboluna olan oldu bir kere Can Ataklı catakli@gazetevatan.com Şike olayında artık her şey birbirine karıştı. Önceki gün futbol dünyası nefesini tutmuş, Başkan Mehmet Ali Aydınlar’ın istifa edip etmeyeceğine kilitlenmişti. Kulüpler Birliği açıklama yaparak “Başkan’ın yerinde kalmasını” istedi. Televizyonlarda ve gazetelerde futbol yorumcuları “kaos çıkmaması için” Başkan’ın görevine devam etmesi gerektiğini belirtiyordu. Sonunda Başkan kararını açıkladı. Görevine devam edecekti. Zaten başkası da mümkün değildi bana göre. Kendi iradesiyle ve bileğinin hakkı ile bir göreve seçilmeyenler oturdukları koltuğu da kendi iradeleriyle boşaltamazlar. Yanlış yaptıklarına, desteklenmediklerine hatta sevilmediklerine inansalar bile gereğini yerine getiremezler. Sonra bir baktık dün sürpirz biçimde istifa ediverdi Aydınlar. Zamanında istifa etseydi kaos mu çıkardı? Şimdi istifa etti kaos mu çıkacak? Hayır, hiçbir şey olmaz. Sadece şimdi Başbakan biraz zora girer. Yeni isim bulmak için belki biraz zorlanır. Kimse kendini kandırmasın, havaya girmesin. AKP iktidara geldiği günden beri Federasyon Başkanı bizzat Başbakan tarafından belirlenmedi mi? Kim kendiliğinden ortaya çıktı ve seçildi? Kim aday göstermeye veya olmaya cesaret edebildi? Başbakan söyledi, delegeler ismi seçti. Kimse darılmasın, alınmasın; herkes elini vicdanına koysun ve “Hayır öyle olmadı” desin bakalım. Mehmet Ali Aydınlar da aynı yöntemle seçildi. Üstelik belli ki polisin şike operasyonu yaptığı biliniyordu ve işin başına daha güvenilir birinin getirilmesi uygun görülmüştü. Aydınlar, eğer kendi iradesiyle seçilmiş olsa şike operasyonu ortaya çıktığı gün “Bu bana atılmış bir kazıktır” diyerek görevini bırakırdı. Ama kendisini oraya atayan gücün istediğini yapmak için kolları sıvadı. Sanıyorum, operasyonun bu kadar uzayacağı hesaplanmamıştı. İktidar futbola egemen olmanın ötesinde beğenmediği isimlerin burnunu sürtecek ve iş bitecekti. Ama beceriksizlikler, her şeye rağmen hukuk sisteminin yürüyüş biçimi ve kulüplerin dik duruşu oyunu bozdu. Federasyon işin içinden çıkamayacağını anlayınca topu UEFA’ya attı. Türkiye’yi ciddi bir tehdit altına soktu. Şimdi yaptığını hiç çözemez durumda. İşte buna kaos diyoruz. Kendi yarattığımız kaostan yakınıyoruz. Kördüğümün çözülmesi artık çok zor. Olan Türk futboluna, sporun güzelliğine ve barışa olmuştur. Geçmiş olsun. ***** Eylem fakiri CHP CHP yine bir Kurultay aşamasında. Parti tüzüğünün değiştirilmesi için toplanan imzalar yeterli sayıya ulaştı ama ne var ki Genel Başkan “Siz istiyorsunuz diye değil ben gidiyorum tüzük kurultayına” dedi. Belli ki bir tür güç gösterisi yapmak istiyor. Normal geçek bir tüzük kurultayı için hava şimdiden gerginleşti, yine muhalefet edemediği için CHP’ye saldıranların diline düştü parti. Üstelik bu kez koca CHP’nin kayyuma devri bile gündemde. Rezalete bakın. CHP bunlarla uğraşırken, asıl işi siyaseti yapamıyor da ayrı konu. Parti ataleti bir türlü üzerinden atamıyor. Adeta eylem fakiri gibi. Seçimden bu yana bir eylem yapmaya kalktı, tutuklu milletvekilleri serbest bırakılana kadar yemin etmeyeceklerini açıkladılar onu da yüzlerine gözlerine bulaştırdılar. Sorarsanız, CHP milletvekilleri her gün sokak sokak geziyormuş. Kimsenin haberi olmayınca ne fark eder ki? Buna karşın CHP’nin belediyeleri tek tek basılıyor, ortalıkta kimse yok. Basın toplantısı yapıyor CHP. Yayınlayan bulursan yap tabii de, bir parti bu kadar büyük saldırılara karşı bu kadar mı pasif kalır? İstanbul’da Adalar Belediyesi basılıyor örneğin, doğru dürüst bir muhalefet partisi Adalar’a havadan denizden çıkarma yapar, Genel Başkan anında oraya koşar. Tutuklu milletvekilleri için bile eylem yapılamadı. Ne görsel ne hukuki hiçbir şey. Yazık değil mi? ***** İsviçre’de konuşan Başmüzakereci Egemen Bağış, “1915 olayları soykırım değildir, gelin beni tutuklayın” demiş. Sayın Bağış tutuklanmadı ama Türkiye’de, “Buradaki rejim demokrasi değildir” diyenler kendisi kadar şanslı olmayabiliyor! (Gani Yıldız) ***** Canınızı yakarım ona göre! Deniz Feneri yolsuzluğunu soruşturan ve bazı isimlerin tutuklanmasına karar veren hâkimler görevlerinden alınmıştı biliyorsunuz. Hâkimler görevden alındıktan sonra tutuklu kişiler “uzun tutukluluklar cezaya dönüşmesin” diye serbest bırakıldılar. Hakka hukuka saygılı ülkeyiz ya. Şimdi savcılar için 11 yıl hapis isteniyor. Çünkü soruşturmayı yürütürken usulsüz davranmışlar. O usulsüzlük dedikleri de bir yazışmada yapılmış. Hukukçuların “Bu hata değildir, hep uygulanır” dedikleri cinsten ama, olsun; maksat başka. Öte yandan düzmece belgelerle, bilgisayarla gönderilen virüslerle, telefonlara yapılan yüklemelerle oluşturulan iddianamelerin ipliği pazara çıktığı halde sanki hiçbir şey yokmuş gibi davranılabiliyor. İleri demokrasi bu. Buna karşı Deniz Feneri eski savcıları için açılan davanın tek amacı vardır. “Bize dokunmaya kalkanın canına okuruz!” mesajı. Savcılar gerçekten 11 yıl hapis cezası alır mı? Pek sanmıyorum. Ama bu iktidar işbaşında olduğu sürece artık hiçbir hâkim ve savcı AKP ve yandaşları ile ilgili olumsuz bir tavır takınamaz. Hiçbir hâkim ve savcı, iktidar yanlılarının işlediği suçlarla ilgili soruşturma yürütemez. Yürütse bile en kısa sürede sanıkların lehine bitirmek zorunda kalır. Yetmez ama evet... ***** Tutuklulara sohbet hakkı uygulanmıyor Hep uzun tutukluluklardan söz ediyoruz. Ancak bir de tutukluların kaldıkları cezaevlerindeki koşullar da var. Hukuk ve demokrasi hangi suçtan yargılanırlarsa yargılansınlar tutukluların da asgari haklarının korunmasını emrediyor. Son zamanlarda cezaevlerinden aldığım mektupların önemli bir bölümünde “sohbet hakkının” ellerinden alındığından yakınılıyor. Tutuklular tek başlarına ya da birkaç kişiyle aynı yerde kalıyorlar. Ancak başka yerlerde kalan arkadaşlarıyla sohbet etme hakları var. Bu elbette sınırlı. Cemil Çiçek’in 2007’deki Adalet Bakanlığı döneminde sohbet hakkı haftada 10 saat olarak belirlenmiş. Ancak tutuklular bu hakkı bugüne kadar hiç tam olarak kullanamadıklarından yakınıyor. 10 saat olması gereken sohbet hakkı en fazla 3 saat olarak kullandırılıyormuş pek çok cezaevinde. Adalet Bakanı bu yakınmayı duyar umarım. Bir konu da tutukluların kitap ihtiyaçları. Tutuklular çıkarılan sudan engellerle birçok kitabı cezaevine sokamamaktan da şikâyet ediyor.",male
463,"İşte bu haftanın fıkraları Can Ataklı catakli@gazetevatan.com Yıldırım Tuna’dan gelen fıkralarla keyifli pazarlar dilerim; İlk gelen oturur Temel ilk defa uçağa binmiş, uçakta dışarıyı en iyi görebileceği koltuğu hayli aramış, bulmuş ve oturmuş, biraz sonra adamın biri gelip “Kalkar ısınız?.. Orası benim koltuğum” demiş nazikçe. “Git be başımdan” demiş Temel sinirlenerek, “Buraya önce ben oturdum!” Adam “Tamam ulan..!” demiş bu sefer kızarak, “Uçağı sen uçur zaman.. Manyak..!” Nankör Adam atıyla gezerken attan düşüp ayağını kırmış, durumu çok kötüyken dişleriyle onu kemerinden kavrayıp bir ağacın altına yatırmış, elinden geldiğince ayağı kırık adamın rahat etmesi için sırtını, başının altını otlarla beslemiş ve yardım getirmek için oradan dörtnala çiftliğe koşmuş. Aradan haftalar geçmiş,adam bu olayı bir arkadaşına anlatınca arkadaşı çok şaşırıp atın zekasına inanamadığını söylemiş, “Ne zekisi be!” demiş adam sinirlenerek, “Senin salak gitti bana veteriner getirdi..!” Önemli özellik Adam kayak yapmak için gittiği dağ otelinde telesiyej sırası beklerken tepeye çıkmak isteyenleri almak için boş dönen lift arkasından dolanıp ensesine çarpmış, adam sadmeyle yüzükoyun kara kapaklanmış, kaldırıldığı hastaneden telefonla ‘Sa ğlık Sigortasını’ aramış, sigortacı olayı dinledikten sonra hastane masraflarını reddedince “ Neden?.. Sigortam spor yaralanmalar ını karşılamıyor mu?..” diye sormuş üzgün bir ifadeyle. “Etraf aval aval seyrederken ense kökünüze sandalyeyi yemişsiniz ama” demiş telefondaki görevli, “Bu sizin resmen ‘dikkatsiz bir salak’ olduğunuzu ortaya koyuyor.. Sigortalanırken bu önemli özelliğinizi şirketimizden gizlemeniz nedeni ile maalesef ödeme yapamıyoruz..!” Müthiş tesadüf Yorgun işadamı gece yarısı otele gelip tek kişilik bir oda istemiş, resepsiyon memuru giriş işlemlerini yaparken adamın gözü lobide kendisine bakıp gülümseyen harika kadına takılmış, görevliye “Bir dakika bekler misiniz?” diyerek koşmuş lobiye ve kısa bir müddet sonra kolunda kadınla dönmüş resepsiyona “İnanılmaz tesadüf.. Karıma rastladım, odayı çift kişilik yapalım lütfen” demiş nazikçe. Ertesi sabah otelden ayrılırken kendisine 3000 dolarlık fatura uzatılınca “Neee??.. Ama bir gece kald ım ben?” demiş müthiş şaşırarak. “Hakl ısınız efendim” demiş resepsiyon görevlisi saygılı bir ifadeyle, “Ama eşiniz hanımefendi beş kuruş vermeden tam 3 haftadır bu otelde kalıyordu!” Alışkanlık Patron inşaatında çalıştırdığı işçisine haftalığını ödedikten sonra işçi “200 lira eksik verdiniz” demiş. “Seni uyanıııkk..!” diye cevap vermiş patron, “Geçen hafta bilerek 200 lira fazla verdim, gıkını çıkartmadın ama?” İşçi boynunu büküp “Hatalı ödeme bir kereye mahsus olabilir efendim” demiş “Ama bunu alışkanlık haline getirdiğinizi hissettim, sadece nedenle uyarmak istedim, kadar..!” Fikri yok Şeriatla idare edilen bir ülkede küçük çocuk süpermarkette annesini kaybedince başlamış ağlamaya.. Onun bu durumunu gören mağaza yetkilisi çocuğun yanına gidip “Korkma oğlum” demiş, “Şimdi buluruz.. Söyle bakayım annen nasıl biri?” Oğlan “Ne bileyim amca?” demiş burnunu çekerek, “Hiçbir fikrim yok ki..!” ***** Eğlenceli laflar Açıkçası aşağıdaki cümleler bana da gönderilen (belki binlerce kişi gibi) bir mesajdan alındı. Başka yerlerde yayınlanmış olabilir. Ama ben hiç okumamıştım. Hepsi pek komik. Sizlere de komik gelir sanıyorum. Daha önce okuduysanız da gülersiniz diye düşündüm; Az önce Fransız bir turist Sultanahmet’e nasıl gideceğini sordu, ben de onu Sultangazi ’ye yolladım. Fransa, bu daha başlangıç! *** Düğün videomuzu tersten oynattıkça sevinçten uçuyorum. Yüzükler çıkıyor, karım salondan çıkıp arabaya binip gözden kayboluyor. Süper! *** Bakkalda 10 kuruş eksiğim çıktı cebimdeki sakızı uzattım, afalladı. Gün intikam günüdür bakkal amca! *** Bilgisayar önce masaüstüne, sonra dizüstüne, daha sonra cebimize girdi. Eğer böyle devam ederse gireceği yerin düşüncesi ürkütüyor beni. *** Ateşin icadından önce ölüp cehenneme giden mağara adamı, hala şaşkınlık içerisinde! *** Ofsaytı bilen kadından uzak duracaksın hacı. Ofsaytı bilen kadın Hakan diye kaydettiğin Ece’yi de bilir, yemeğe çıkardığın sözde amcanın kızını da... *** Türk kızları mı Rus kızları mı deseler hiç düşünmeden Türk kızları derim. Çünkü düşünürsem Rus kızları derim. ***** Filozof kadınlar Bu da mesaj olarak geldi. Kadınlar zaman zaman “flozofça sözler” söylerler. Peki hangi filozofça sözü hangi kadınlar söyler acaba. Buyrun bakın; Mutlu etmeyeceksen meşgul de etme! (40+ kadın) Ayrıca tatmin etmeyeceksen, tahrik de etme! (45+ kadın) Bedenim bakire olsa ne yazar, ruhum çapkın olduktan sonra. (Bulamayan kadın) Diz üstü yaşamaktansa ayakta ölmeyi tercih ederim. (Aldatılmış ve affetmemiş kadın) Hayat yollardan çizilmiş olsa bile bu yollardan birini seçeceksin, seçtiğin yolda ölüm olsa bile selam verip geçeceksin.” (Evli kadın) Her zaman mutluluğun doruğundayken gülünmez, bazen sırf hayata gıcıklık olsun diye uçurum kenarındayken bile gülümseyeceksin. (Aldatan kadın) * Ben ‘seninle toprağa girerim’ diyenleri çok gördüm, öyle diyenleri hep yalnız gömdüm. (Ertesi gün aranmayan kadın) Her genç delikanlının sevgilisi olabilir ama her genç kızın delikanlı sevgilisi olamaz. (Yüz bulamayan kadın) Biz konuşursak âlem dilsiz kalır. (İntikamcı kadın) Bir kız bir erkeğe boyun eğmez. Hiçbir erkek de bir damla göz yaşına değmez. (Feminist kadın) Az kaşardan tost, çok kaşardan dost olmaz. (Sevgilisini kaptıran kadın) Varlığım hissedilmeyebilir belki ama yokluğum koyar. (Terk edilen kadın) Evlenip balayına gideceğime evlenmeyip alayına giderim. (Özgür kadın) Kısmetse dönerim. (Gece kız kıza çıkan kadın) ***** Gani Yıldız’dan İktidarın beğenmediği işler yapan savcılar için soruşturma izni “jet hızı”yla verilirken, gözde savcılar için soruşturma izni “hızlandırılmış tren” gibi gidiyor; yol kazasına uğrayıp seferden çekiliyor. *** Enerji ve Tabii Kaynaklar Bakanı Taner Yıldız, “Rusya’dan aldığımız doğalgazı geçen yıldan daha uygun fiyata alıyoruz” demiş. Bari dikkat edelim de, “aldığımız bu gazla” daha fazla alıp fiyat avantajını kaybetmeyelim! *** Milli Eğitim Bakanı Ömer Dinçer, öğrencilere dağıtılması planlanan tabletler için, “Beyaz bir içerik taşıyacaklar” demiş. Müfredatta “beyaz bir sayfa” açılacağı kesin, yeter ki ideolojik yüklemelerle “ak bir sayfa”ya dönüşmesin! *** CHP Genel Başkanı Kılıçdaroğlu, MİT yöneticilerinin hukuki soruşturmalarını Başbakan iznine bağlayan MİT Kanunu’ndaki değişiklik için, “Trafikteki kırmızı ışığı kaldırmak kadar aptalca bir teklif” demiş. Neden aptalca olsun ki? Tek adamlığa giden yolda yavaşlatan ve durduran bütün unsurlar ortadan kaldırılıyor işte! *** Meclis Başkanı’nı ziyaret eden çocuklar, “Bizim anlayabileceğimiz bir anayasa yapın” demiş. Belki de bazen “çocuk aklı”na uymak en iyi seçenek; kolay anlaşılan bir anayasa kulağa hoş geliyor.",male
464,"Kızların giderek özgürleşmesi AKP’yi korkuttu Can Ataklı catakli@gazetevatan.com Sevgili okurlar; geçen haftanın sürprizlerinden biri AKP’li milletvekillerinin Milli Eğitim sistemini tamamen değiştiren yasa teklifi vermeleri oldu. Zorunlu eğitimi güya 8 yıldan 12 yıla çıkarmak gibi çok önemli(!) bir gerekçesi olan teklifin “dindar gençlik yetiştirme” ve “kızları evlerine kapatma” operasyonu olduğu görülüyor. 8 yıldan 12 yıla Meclis Komisyonu’nda görüşülmeye başlanan ve sayısal üstünlüğü sayesinde AKP’nin mutlaka çıkaracağı yeni yasaya göre hesapta zorunlu eğitim 8 yıldan 12 yıla çıkarılıyor. Ancak fark şu ki, 8 yıllık zorunlu eğitim kesintisizdi. Getirilen yeni düzenleme aslında sadece ilk 4 yılı zorunlu kılıyor, devamı ise biraz keyfe keder. Yeni dönem 4+4+4 AKP yeni sistemde eğitim sürecini kısaca 4+4+4 olarak tanımladığı 4’er yıllık dilimlere bölüyor. İlk dört yıl ilkokul ve zorunlu. Sonraki 4 yıl ister ortaokula gidecek öğrenci isterse bir meslek eğitimine yönelecek. Yanı sıra, açık öğretimi andıran evde eğitim geliyor. Son 4 yıl ise lise gibi düşünülüyor. O da ikinci 4 yıl kapsamında. Mesleğe yönlendirme Teklif sahipleri eğitim sisteminin öğrenciyi mesleğe yöneltmediğini, üstün zekâlı veya özürlü çocukların yeterli eğitimi alamadıklarını ileri sürerek yeni sistemin mükemmel olduğunu ileri sürüyor. Oysa bu sistem aynı zamanda özellikle kız çocuklarını okullardan tamamen uzaklaştırmaya ve hatta çoğunu eve kapatmaya yönelik. Dindarlık ve özgürlük AKP’nin getireceği yeni sisteme anlatıldığı gibi olumlu yönden bakamıyorum. Çünkü yeni sistemle iki önemli hedef belirleniyor. Birincisi, Başbakan’ın “dindar gençlik yetiştireceğiz” sözlerinin uygulama alanı belirleniyor, ikincisi ise giderek özgürleşen ama şimdilik başları türbanlı kızlardan duyulan rahatsızlık ve endişe. Kızlar özgürleşiyor Önce kızların özgürlüğünden başlayayım. Sosyolog Nilüfer Göle 1990’lı yıllarda türban gerçeğini irdelerken, türbanın aslında genç kızların “evden çıkma özgürlüğü” olduğunu ileri sürmüştü. Bu tez zamanında eleştirilmişti ancak şimdi görülüyor ki, türban takan genç kızların büyük çoğunluğu özgürce evden çıkmak için örtünüyor. Her yerde türbanlılar Bugün başınızı nereye çevirseniz mutlaka türbanlı bir genç kıza rastlıyorsunuz. Sokaklarda, parklarda, eğlence yerlerinde, alışveriş merkezlerinde, kimi içkili mekânlarda, konserlerde, maçlarda, kafelerde çok sayıda türbanlı genç kız var. Bu durum “işte normalleşiyoruz, doğrusu buydu” mantığı ile topluma da kabul ettirildi bir anlamda. Özgürlük artıyor Ancak geçen süreçte, türbanlı kızların aslında hiç de sanıldığı gibi mazbut, kendi halinde, inancı gereği yaşayan kızlar olmadığı da anlaşılmaya başlandı. Konserlerde çılgınca dans edip şarkı söyleyen, parklarda sevgilileri ile el ele oturup hatta öpüşen, nargile kafelerinde yan yatıp nargile içen kız sayısında artış oldu. Hoşgörü azalıyor Önceleri kızların her yerde boy göstermesini övenler, giderek bu manzaraları eleştirmeye, özellikle palazlanan bazı dindar ailelerin tıpkı eleştirdikleri burjuva özentileri gibi olduğunu yazıp çizmeye başladılar. Türbanlı kızların ahlakı da sorgulanıyordu artık. Türban dayatması ile güya sağlanan özgürlükler artık batmaya başladı. Bu kadarı yeter AKP’nin getirdiği yeni düzenleme ile siyasi olarak kullanılan türbanlı kızlar özgürlüğünün sonuna gelindiğini gösteriyor. Çünkü bu zihniyetin kadınlara olan ihtiyacı artık bitti. Kızlar kullanıldı, Türkiye önemli ölçüde dönüştürüldü, artık kızlar üzerinden siyaset yapmanın fazla gereği kalmadı. O halde kızlar artık evine dönecek. Zaten bir yalandı İktidar zihniyeti, önce üniversiteleri bahane ederek kızların eğitim özgürlüğünün ellerinden alındığını ileri sürüyordu. Amaç masumdu, kızlar da istedikleri yerde okumalıydı, inançları bir engel yaratmamalıydı. Ama meselenin aslında bu olmadığı iktidar mensuplarının kendi kızlarına yönelik uygulamalarından anlaşılıyor. Diplomalı kadınları İktidar mensuplarının çoğunun eşleri de kızları türbanlı. Hepsi üniversitede okumak istiyor ve okuyor da, ama Türkiye’de ama yurt dışında. Eğitimlerini görüyorlar, ancak sıra çalışmaya gelince neredeyse hiçbirini göremiyoruz. Hepsi türbanla gittikleri üniversitelerden diplomalarını alıyor sonra evlerine çekiliyor nedense. Neden çalışmazlar? Bunu merak etmiyor musunuz? Örneğin Başbakan’ın kızları çok güzel okullarda okudular ama evlenip evlerinin kadını oldular. Aldıkları eğitimin gereğini yerine getirmiyorlar. Çoğu bakanın yetişkin kızlarının durumu bu. Sadece onlar değil, türban dayatması ile üniversite kapılarına yığılan pek çok kızımızın kaderi bu. Şirketler de almıyor Türbanla üniversite okuyup mezun olanların büyük çoğunluğu evde otururken çalışmak isteyen de zaten yer bulamıyor. “Laik” olduklarını söyleyenler diyelim ki türbanlıları işe almıyor, peki AKP’li şirketlerde neden türbanlı çalışan yok? Olanlar ya küçük işlerde çalışıyorlar ya da müşterilerle direkt ilişki kurulmayan bölümlerde. Oturun evinizde İktidar zihniyeti aslında bu. Türbanlı ya da türbansız kadınların sosyal hayatta, iş dünyasında, siyasette olmasına tahammül edemiyorlar. Bu zihniyet için kadının yeri evi. Kadın ancak kadınsal ilişkilerin ağır bastığı sosyal yardım hizmetlerinde bulunabilir. Bunun dışında olması bu zihniyetin erkekleri için rahatsız edici. Konuşamıyorlar bile Televizyonlarda erkeklerle kıyasıya çatışan türbanlı kadınları görüyorsunuz. Çok merak ediyorum, örneğin ekranda benimle konuştukları üslup ve dille, kendi camiaları içinde konuşabiliyorlar mı? Erkekler kendi aralarında bu kadınlara söz hakkı tanıyor, onları dinleyip onlara değer veriyor mu? Kimse kendisini kandırmasın, bu olmuyor. Dindar gençlik yetiştirme AKP’nin getirdiği yeni eğitim sisteminin şimdilik görünmeyen bir diğer yanı da Başbakan’ın dile getirdiği “dindar gençlik yetiştireceğiz” söyleminin hayata geçirilmesidir. 4 yıllık zorunlu birlikte eğitimden sonra çocuklar meslek seçmeye de yönlendirilecek. İşte hazırlanan plan burada ortaya çıkacaktır. Bakın neler olacak? İmam hatiplere geçiş Hepimiz biliyoruz ki AKP’nin üzerinde durduğu “meslek eğitimi” tek kapıya çıkıyor. Bu zihniyetin meslek okulundan anladığı sadece imam hatiplerdir. Şu anda 8 yıllık zorunlu eğitim nedeniyle, ilk beş yılı bitiren çocuklar imam hatiplere gidemiyor. 3 yılları daha var. Oysa bu zihniyet çocukları daha erken ele almak istiyor. Meslek kandırmacası Bana “niyet okuyor” demeyin, çünkü okusam da okumasam da gidilecek yer budur. Meslek eğitimi adı altında bir süre sonra daha fazla imam hatip lisesi açılacaktır. Sonuçta bir gün göreceğiz ki imam hatiplerin sayısı normal lise sayısına ulaşmış. Gerekçe de çok masumane gelecektir. “Halkımız bunu tercih ediyor.” Katsayı yok nasıl olsa Söylenecek şudur: “Eskisi gibi katsayı engeli olmadığından, aileler çocuklarının hem iyi bir eğitim almasını hem de dinlerini iyi öğrenmesini tercih ediyor. İmam hatibe giden çocuklarla normal liselere gidenler aynı dersleri okuyor. Ama imam hatiplerde dini eğitim de görüyorlar.” İşte “dindar gençlik yetiştirme” formülü. Dindardan rahatsızlık Bunları söyleyince hemen “bir insanın hem okumasından hem de dindar olmasından neden rahatsız oluyorsunuz?” demagojisi yapılıyor. Oysa kimsenin dinden, dindar insanlardan şikayeti yok. Ama söz konusu dini siyasete alet etmek ve bunun için çocuk yaştan başlayan ordular yaratmak olunca aklı başında herkesin buna tepki göstermesi gerekiyor. CHP Kurultayı CHP tüzük kurultayını yaptı. Kılıçdaroğlu kesin bir zafer daha kazandı. Bundan sonra önü açıktır, muhalefeti etkisiz hale getirmiştir. Açıkçası artık hiç bahanesi kalmamıştır. Şimdi sıra halkın taleplerinin ve beklentilerinin karşılanmasına gelmiştir. Hepinize iyi haftalar dilerim.",male
466,"Buna Nasıl Bir Ad Koymalı? 28 Mayıs 2011 Cumhuriyet Gözünüzün önüne şöyle bir sahne getirin: Yerde delik deşik bir ceset… Elinde kanlı bir bıçakla cesedin yanı başında duran kişi “Yetişin, bu adam beni öldürdü!” diye yırtınıyor… Böyle bir görüntüyü nasıl adlandırırsınız? *** Bir başka sahne kurgulayalım: Evinize giren hırsızı atik davranıp etkisiz hale getirdiniz. Sonra bir yere kapatıp polisi aradınız. Bir süre sonra kapı çalındığında hırsızın imdat çığlıkları atarak polisleri yardıma çağırdığını; avazı çıktığı kadar haykırarak, acındırarak, yalvararak, tehdit ederek, bin bir yalan ve soytarılıkla kendisinin sahibi, sizin hırsız olduğunuza onları inandırmaya çalıştığını düşünün… Şu anda bu satırları okumaktayken birçoğunuzun aklından geçtiğini tahmin ettiğim deyim benim de aklıma geldi: Yavuz hırsız sahibini bastırır… Diyelim ki bu tamam… Peki, ilk örnekteki durum için ne demeliyiz? Herhalde, olsa olsa, yavuz katil maktulü bastırır gibisinden bir şey… *** Türkiye’de siyaseti izlerken, aklıma bu türden düşünceler, görüntüler üşüşüyor… Saçmalıyorum belki de… Fakat bu kadar saçma bir ortamda, bu kadar saçma sözler duyarak ve okuyarak, başka nasıl olunabilir? Biri çıkıp şöyle bir söz edebiliyor: Silivri eşittir Kandil… Yani Kandil’i, dağdakileri, daha açık adıyla PKK’yi, Silivri’de yatanlar yönetiyor… İçimden, “Vay anasını!” diyorum… Örneğin şu bizim Balbay ne adammış!. Demek ki Silivri’deki hücresinden Kandil’deki Karayılan’la haberleşiyor. Ona direktifler gönderiyor… Bu arada olasıdır ki İmralı’yla da UFO’lar yoluyla ya da telapatiyle ilişki kuruyor… Mustafa’dır bu, yapar mı yapar! Zindan koşullarında, el yazısıyla ve iki elini birden kullanarak arka arkaya tuğla gibi kitaplar çıkaran adamdan her şey beklenir… Ya Tuncay Özkan, Perinçek, Oda TV’ciler, hele şeytani zekâ sahibi kalpaklı profesör ve ötekiler… Bu gibilerden her şey beklenir… *** Derken, bir zamanlar ciddi bir muhalefet odağı iken şimdi bu kimliğinin pamuk ipliğine bağlı olduğu duyumsanan “Vatan” gazetesinde, bir zamanlar kendini herhalde solcu saymış olan bir köşe yazarının (O. Gönensin) parlak görüşüyle karşılaşıyorsunuz. Görüş şu: Halkoylamasında aynı cephede buluşan CHP, MHP, BDP, ulusalcılar ve Ergenekon, şimdi de bu seçimde AKP karşısında birleşik cephe oluşturmuşlar… Peki kim bu Ergenekon? Engizisyon bile bu konuda henüz karara varamamış… Ama söz konusu kişi, CHP ve MHP içindeki Ergenekoncuların seçimlere gergin bir ortamda gidilmesi için çaba harcadığını ileri sürüyor ve BDP’ye aklını başına toplayıp onlardan uzak durmasını öğütlüyor… Yukarıdaki cümlenin karışıklığının farkındayım… Fakat karışıklık bende değil, düşüncesini özetlemeye çalıştığım bu kişinin beyninin içinde… *** Yaşadığımız ülkede akıl sağlığımız, bütün bir halkın akıl sağlığı hiç bu kadar tehdit altında olmamıştı… Çünkü hırsız ve katil, toplumun neredeyse her kesiminde, sahibi ve maktul olarak çıkmamıştı karşımıza… İstiyorsanız sözlüğü açar, alfabenin her harfinin altında bu durumu tanımlayan sözcükleri bulabilirsiniz… Sözlüklerin bile alamayacağı kadar uygunsuz olanları ise, dilinizin ucunda tutmayıp listeye kendiniz ekleyin... *** Yazının başlığı “Buna nasıl bir ad koymalı?” olsa da, ad koymakla iş bitmiyor… Önümüzdeki seçim, çirkefle pınar suyu arasındaki karşıtlık kadar keskin bir ayrımlaşmanın oylanması olacak… Ülke ya arınma yolunda adım atacak, ya da belki hiç çıkamamak üzere bütünüyle çirkefe gömülecek… Bugün (28 Mayıs Cumartesi) saat 20.00’de müzisyen H. Çetin’le Zonguldak Atatürk Kültür Merkezi’ndeyiz.",male
467,"Adamın biri doktora gitmiş gidiş gidiş Can Ataklı catakli@gazetevatan.com Bu hafta başlığa en sevdiğim kısa fıkrayı yazdım, Yıldırım Tuna’dan biraz rol kapmak için. Kocaya not Sevgili Kocacığım; Uzun yurt dışı seyahatinden dönmeden önce senin Bentley’inle yaptığım minik bir kazayı öğrenmeni istedim. Bende en ufak bir sıyrık yok merak etme. Evin önüne geldiğim anda fren yerine maalesef gaza basmışım, garaj kapımız ortadan eğildi, içerideki Ferrari’nin önü de parçalandı tabii.. Çok üzgünüm, altın kalbinin yardımıyla beni affedeceğini biliyorum.. Bentley’in, Ferrari’nin, Garaj kapısının fotoğraflarını gönderiyorum. Karın.. Not: Kız arkadaşın telefonla seni aradı. Korkunç rüya Doktor yardım edin, her gece aynı korkunç rüyayı görüyorum.. Yataktayken 5 kadın üzerime atlıyor ve elbiselerimi parçalamaya başlıyorlar.. Bunun üzerine sen ne yapıyorsun? Onları ittiriyorum efendim.. Anladım.. Benden ne gibi bir yardım istiyorsun?.. Kollarımı kırın.. Patron ve Papa Patron yanında çalışan memuruna “Benden çekinmesene evladım?..” demiş, “Benim Papa’dan ne farkım var?.. Söylesene..” Memur “Haklısınız da efendim..” demiş mutsuz ve çaresiz bir ifadeyle, “Papa sadece elini öptürüyor..!” Benz İşadamı Casino’da bakmaya kıyılamayacak güzellikte şarap rengi kadife tuvalet giyen son derece şık bir kız görmüş, “İsminiz?..” diye sormuş müthiş heyecanlanarak, “Benz..” diye cevap vermiş kız buğulu bir ses tonuyla, “Hahahaa.. harika bir isim..” demiş adam titremesini bastırmaya çalışarak, “Mercedes Benz ile bir yakınlık var mı?..” Kız “ Evet efendim..” demiş gülümseyerek, “Fiyatlarımız neredeyse aynı..!” Sapık cinayet 30. katta çalışan inşaat ustabaşından aşağıdaki tuvalete gidebilmek için izin istemiş, “Ohoooo” demiş ustabaşı, “Şimdi 30 kat in, sonra tekrar çık en 1 saat kaybederiz. Sen iyisi mi çık şu putrelin ucuna, ben diğer ucuna basıp dengeleyeyim seni, yap oradan aşağı...” Ön uçta bizim işçi, arka uçta onu dengeleyen ustabaşı putrelin üzerindeyken birden bir sıvacı ustası bir şey sormak için onlara seslenmiş, denge görevini anlık unutan ustabaşı sıvacıya doğru dönünce tabii bizim işçi uçmuş aşağıya.. Kaza sonrası olay yerine gelen savcı durumu soruştururken 12. Kattaki görgü şahidi bir işçi “Savcı bey sanırım bu olay üst katlardaki sapık ilişkiler zinciri nedeniyle oluşmuş bir cinayet” demiş, “Çok net olarak gördüm ve duydumÖ Arkadaş aşağıya doğru uçarken pantolonunu sıyırmıştı, bir de düşerken ‘Ulan buraya gelsene şerefsiz, beni bu vaziyette bırakıp da şimdi kime gidiyorsun?..’ diye de bağırıyordu efendim..!” İşe bak Geçen gece yarısı parktan geçerken karşıma aniden bir kız çıktı, göz göze geldik, aramızda aniden müthiş bir elektriklenme oldu, öyle ki birden kendimden geçip sırtüstü kızın ayaklarının dibine yığıldım.. Meğer tipimden korkup elektrikli şok aleti kullanmış manyak..! İnanmak Yahu birisi çıkıp sana “Gökyüzünde bir milyar yıldız var” dese itirazsız inanırsın, ben sabahtan beri “Duvarı yeni boyadım yaş..” diyorum, sen inanamayıp emin olmak için elliyorsun yau.. Pes be..! Erken içki Bir duble rakı, yanında da bir bardak su.. Hemen.. Sizce biraz erken değil mi efendim?.. Nee?.. Dinle beni ukala herif, ben istediğim zaman istediğim kadar içerim.. Kimse bana ‘Yok erken’, ‘Yok geç’ diyemez tamam mı?.. Çabuk bana rakı ver.. Yanlış anladınız efendim.. Önce arabanızdan inip içerideki barımıza girip siparişinizi barmene verseniz diye söylemiştim.. Ben otopark görevlisiyim de ondan.. Pısırık kocalar 3 pısırık koca barda içip cesaretlendikten sonra kendilerine hayatı bezdiren karılarına nasıl kafa tutacaklarına,onların altında ezilmeyeceklerine dair söz vermişler, ertesi hafta da aynı barda toplanıp birbirlerine neler yaptıklarını anlatmaya başlamışlar.. İlki “Divanda sigara içerken izmariti halıya düşürdüm, seninki ‘Bari evi de yaksaydın..’ dedi, çaktım kibriti, gidin bakın evin hala dumanı tütüyor..” demiş heyecanla... “Arabayı tamir ederken elimden anahtar düşüp çamurluğu çizdi, karım ‘Dikkat etsene be..’ dedi, arabayı bütün bir gece ince ince onun gözlerine bakarak jiletle çizip durdum..” diye atılmış ikincisi. “Geçin beyler geçin..” demiş üçüncü adam, “Evde oturmuş porno seyrederken birden karım içeri girmez mi? Olayı fark edince ‘Çabuk kes şunu..!’ diye bağırdı, bakın.. bakın.. Hiç bu kadar yakından görmüş müydünüz?..” Mercedes Benz Las Vegas’ta düzenlenen erotik fuara gittim, girişteki kadının birinin önündeki kartta “Dans etmek 10, öpüşmek 100 dolar” yazıyordu, inanamadım.. Cüzdanımdan çıkarttığım 100 doları heyecandan ellerim titreyerek kadının önüne attım, bileğimi yakalayarak bir ayağa kalktı ki dev gibi bir kadın.. Resmen omzuna geliyorum.. Üstelik acayip şişko da.. Şaşkın şaşkın ona baktığımı görünce “Ne var?.. Bir şey mi söyleyeceksin?..” diye sordu dudaklarını yalarken, “Evet..” dedim korkudan yutkunarak, “ Bo.. bozukluğunuz var değil mi?..” ***** Bilgisayarlar, kadınlar ve siz... İkisi de sizden mutlaka sizden “ elektrik almak “ ister.. İkisinin de durup dururken “ neye bozulduğunu” anlayamazsınız.. Ne kadar iyisini alırsanız alın aradan 2 -3 sene geçince daha iyisiyle değiştirmek istersiniz.. İkisinin de sağı solu belli olmaz.. Biri hard disk arızası verir, diğerinin zırt diye migreni tutar.. İkisi de bozulduğunda hiçbir dediğinizi yapmaz.. İkisinde de ne kadar paranız varsa kadar “güzeline” ve “donanımlısına” sahip olursunuz.. İkisi de hiçbir şey yapmıyormuş gibi gözükse de arka planda sizden habersiz birçok işi çaktırmadan sessizce yürütür. İkisini de başkasının eline geçip kullanmasını istemezsiniz. İkisinin de hafızası maalesef çok güçlüdür, hiçbir “halt”ı asla unutmaz, her hatırlatırlar.. ***** Gani Yıldız’dan Avrupa Parlamentosu Dışişleri Komisyonu’nun Türkiye için hazırladığı raporda, “Dava öncesi gözaltılar ve tutukluluklar endişe verici” ifadesi kullanılmış. Hukukun üstünlüğünü savunanlara “endişe verici” olan bu durum, bizimkiler için “keyif verici” olduğu sürece bir şey değişmez! *** “Kemalist Diktatörlük” tartışması çıkmış. Nerede mi? “Diktatör”ün kurduğu Meclis’te! *** Eğitim sistemi ister “4+4+4”, ister “8+4”, isterse bambaşka formülasyonda olsun, yeter ki sayıların toplamı ülkeye faydalı “1” insan etsin! *** Anayasa Mahkemesi’nin iptal ettiği bir yasaya sevindiğini duyunca, “Eyvah, dünyanın sonu geldi galiba!” dedik. Sonra yasanın İnkâr Yasası, mahkemenin de Fransa Anayasa Mahkemesi olduğunu öğrenince rahat bir nefes aldık! *** Geleceğin teknolojisi “sanal gerçeklik” sayesinde, Maldiv tatilini evimizden yapabilecekmişiz. O teknolojinin benzeri şu ülkemizde var; ileri demokrasiyi sanal gerçeklik olarak Silivri’den yaşayabiliyorsun. *** Meclis Başkanı Cemil Çiçek, Riyad’da bir gazetecinin, “Türkiye’nin Suriye’deki krizin sonuçlanmasında heyecanı azaldı” demesi üzerine, “Bize Suriye konusunda vermeyin” uyarısında bulunmuş. Gazeteciye çıkışmak kolay; iş bu lafı “büyük gazcı”ya söyleyebilmek!",male
468,"İki takımın rahat olmasından dolayı ilk yarıda dolu dolu bir futbol seyrettik. Ancak iddiasız takımlarda gördüğümüz maçların ikinci yarılarında fiziksel olarak düşmeleri dün Galatasaray ve Kayserispor'da gördük. Bu, kafa olarak ligi bitirdiklerini gösteriyor. Mesela ilk yarıda süper oynayan bir Arda, ikinci yarıda idare etti. İlk yarıda iyi olan Culio, ikinci devrede etkisizdi. * * * Galatasaray'a gelecek olan teknik direktör muhtemelen öncelikle takımı tanımaya çalışacaktır. Bu nedenle yeni teknik direktöre futbolcuların sunulması gerekiyor. Bülent Ünder'in bunu yapması lazım. Bu nasıl olacak? Gençleri oynatarak olacak tabii ki. Eski oyuncuları zaten herkes biliyor. Galatasaray'ın bundan sonra aldığı puanların önemi yok. Gelecek adına genç oyuncuların kazanılması gerekiyor. * * * Galatasaray'a kim gelirse gelsin geçmiş 2.5 seneden ders çıkarmalı. Bunun için genç oyuncuları görmesi lazım. Biz bile genç futbolcuların mevkilerini tam olarak bilemiyoruz. Yeni gelen hoca nasıl bulacak. Bunları öğrenmek için bu gençlerin forma giymesi gerekiyor. Dünkü maçta Emre Çolak oynamaz mıydı? Tabii ki oynardı. Ben Emre Çolak'tan çok ümitliyim. Baros'un sözleşmesi tekrar gözden geçirilmeli. Tamam iyi futbolcu ama istikrarı yok. Önce kafa yapısını değiştirmesi lazım. Baros bu saatten sonra hangi takıma gidecek, bu paraları nerede kazanacak? Bu sezonu yatırım yılı olarak ilan etmek lazım. Galatasaray'daki yabancılarla devam edilecek mi, yerli oyuncuların kalitesi böyle mi kalacak? Büyük hedeflere bu kalecilerle, Stancu ile Sabri ile Mustafa Sarp ile gidemezsiniz. Bunun için bütçe ne olacak bu kararlaştırılmalıdır. * * * Yeni bir kan, yeni bir heyecanla yola çıkmak lazım. Galatasaray bu sezon tarihinin en kötü dönemini geçiriyor. Bunun düzelmesi için doğru bir transfer politikası uygulanmalı. Hagi ara dönemde birçok transfer yaptı, sonuç değişmedi. Boşuna bir sürü para harcandı. Stancu, ""Romanya'da hiçbir futbolcu 3 milyon euro etmez"" demiş. Ama kendisinin bonservisine 5 milyon euro ödendi. Bu çelişkilerin çözülmesi gerekiyor. Bu soru işaretlerinin bir önce giderilmesi şart.",male
469,"Acayip maç Çok acayip bir maç izledik dün. Öylesine acayipti ki sahada hakemler karar verirken zorlandı, bizler de yorum yaparken. Oysa ki maç öncesi kadroları görünce ofansif ağırlıklı 11'ler beni futbol adına... Çok acayip bir maç izledik dün. Öylesine acayipti ki sahada hakemler karar verirken zorlandı, bizler de yorum yaparken. Oysa ki maç öncesi kadroları görünce ofansif ağırlıklı 11'ler beni futbol adına umutlandırmıştı. Fatih hoca iki forvetle ilk 11'i kurmuş, Sivas da Kadir'in önündeki dörtlü ofansifti. Bitiş düdüğü çaldığı inanılmaz şaşırdım. Ne pozisyon, ne futbola yakışanlar vardı sahada. İki kırmızı kartla, G.Saraylı futbolcuların hakemi yanıltıcı, yalancı hareketleri, itişme, kakışma... Anlayacağınız futbolu çirkinleştiren her şey vardı. İlk yarıda uzatma dakikasında ayağın fazlaca kalkmasıyla atılan tartışmaya açık bir gol izledik. *** İkinci yarı tam bir şoktu. Sahada G.Saray gibi büyük bir takımın oyuncularına hiç yakışmayan hareketler. G.Saray'ın formasını giyen futbolcunun hareketleri böyle olmamalı. Ujfaluji'yi de bence sahadan atmalıydı hakem. Penaltı verdiği pozisyonda hakemin verdiği sarı kart ise bence kırmızı olmalıydı. Bence bu maçın bu hale gelmesindeki tek suçlu Elmander'dir. Engin de hatalı. Fatih hoca onu böyle büyük bir takıma aldı, gidip rakibe kafa atacak kadar çirkinleşti sahada! Fatih hocanın futbolcuları böyle olmamalıdır. Kazım çok kötü, Baros ve Elmander vasattı. 2-0'ı yakalayınca coşkuya kapıldı G.Saray. Ayhan değişikliği iyiydi. Taktiksel anlamda Ayhan ile Sercan'ı birlikte sokmak iyiydi. Ama 2-1 olmadan önce.",male
470,"Şu benim divane gönlüm Şu benim divane gönlüm/Yine hubdan huba düştü... Bir kere Amir Ateş'in dilinden dinlediğinizde bu besteyi, gönlünüz hangi hubdan hangi huba düşer bunu kestiremezsiniz. Ben şimdi şu saatlerde, tam da şairin söylediği gibi 'tam bu saatlerde' ve 'karışan saatler içinde', karışan sesler altında yaşıyorum. Dört bir yanımdan sesler, şarkılar, çığlıklar, şamatalar, naralar yükseliyor. Çok değil bir saat sonra, burada dünya bir yıl daha yaşlanacak. Kafasına kırmızı yanar döner ışık takmış tuhaf adamlar, bugün evrenin sırrını tek kelimeye indirme sevdasındaki âşıklar, piyango serabında sürüklenenler, yitik umutsuzlar, gün bugündür diyenler, bir şekilde bir yolunu bulup karışıyorlar bu ses geçitine, bu ses seline. Müzik bir kere daha insanın suda sürüklenirken tutunduğu son dal, ölüm öncesinde titreyen dudaklara yaklaşan birkaç damla su gibi kulağa doluyor. Madem öyle, ses sese karşı, ses sesle yan yana. Ben de kaç gündür peşine düştüğüm şarkılara sarınabilirim. Tombe niege, New York New York sesleri altında, Tina Turner, J. Lennon, Barış Manço, Ankaralı Turgut, Madonna, Lady Gaga ve dahası F. Sinatra kendi boşluğuna dolarken Amir Ateş'e sığınırım ben de. Öyle ya 'şu benim divane gönlüm yine hubdan huba düştü'...Düşsün bakalım, varsın düşsün. Düşen çıkar. Daha birkaç hafta öncesinde Amir Ateş'i çok yakından dinlemiştim. 'İyilik' demiştim kendi kendime, onun şarkıları aşkın ve insanın iyiliğine söylenmiştir. Sanki iyilik olmasa, babacan çok yakın akrabamız temiz ve tonton yüzü olmasa onu görmesek bile böyle olduğuna inanacağız. 'Sevenler Hep Ağlarmış' şarkısına daha başlar başlamaz, bir gülün ilk yaprağını rikkatle soyan adamın sesindeki titreyiş var onda. Sevenlerin ağlamasından değil de ağlamanın bunca güzelleşmesinden, ciğerimizin içlerine bizi çürütmeden yerleşmesinden anlayalım diye seslenir gibidir. Onca yıldır, Ramazan ayı ve kutsal gecelerin müziğine biraz da kasıtla sıkıştırılmış müzisyenliği yine bu iyilik fikri olmadan tam anlaşılamaz. İlahi denilen başka baharın sesi, bizim kara romantizmimiz içinde de içten içe etkisizleştirilmiştir ya, da ayrı mesele. O sebepten belki, hiç müziksiz saf sesle dinlenmeli 'şu benim divane gönlüm hubdan huba düştü' nidasını Amir Ateş'in... Neredeyse şairlerin bazı şiirleri gibi bestecilerin de başının üstünde parlayan, gittiği her yerde gölge gibi yanında gezen, biraz da herkesin kolayına gelen, çokça sevilen, sevildiği için de fazlaca eskitilen şarkıları vardır. Yalnız bir farkla şarkılar aradan sıyrılıverirler. Onlarca şarkıcı yorumlar besteleri. Ben de çekinmedim büyük bir dikkatle döne döne dinledim Amir Ateş'in şarkılarını. 'Bir kızıl goncaya benzer dudağın...' İşte bu şarkı, sadece Amir Ateş'i değil pek çok bakımdan sanat müziğini de temsil eder. Şimdilerde sanat müziğimizin unuttuğu yaratıcı beste hamlesi yeniden ışır Amir Ateş'in dokunuşuyla. Öyle ya Nalan Altınörs başka, Ahmet Özhan başka, Emel Sayın başka fakat en çok da Melihat Gülses bambaşka söyler bu şarkıyı. Bir kez olsun 'bir kızıl goncaya benzer dudağın...' şarkısını dinlemeyen, sanat müziğinin iyilik dolu bahçesinde dolaşmamış sayılır. Yalnız bu kadar değil. 'Ben seni unutmak için sevmedim'...Şarkıdaki unutmak kelimesini kendi rüzgârı içinde döndürür, bir umut fısıltısı gibi saklar sonra da Müzeyyen Senar'dan Sadri Alışık'a kadar sesten bu gırtlağa bir şarkı şifasına çevirir. Sadri Alışık burada, nedense en çok burada tam da bu şarkının adamı olur. Oynadığı onca filmdeki bu iyi adam, bu aşktan kanca kanca asılmış adam, şarkının gidebileceği ve yoklayabileceği bütün açıklıklarda yol alır. Amir Ateş, böylelikle bir kez daha müziğin insan tellerine sonsuzca dokunmanın yollarından birisi olduğunu göstermiş olur. Her bestecide biraz da bugünün diliyle söylersek magazin dolu bir taraf vardır. Belki de yıllar boyunca şarkılara rağmen bestekârın kendisini geride saklaması bununla da ilgilidir. Kendi fırtınasını kendi dağının yamaçlarında patlatan bir hal vardır onda. Şarkı, kalabalığa doğru değil de insana, insanın hep iyi ve iyilikçi damarına söylenir. Şimdi saat kaç oldu ve İsa zamanıyla yıllardan ne bunu düşünmeyeceğim. Döndüm, Amir Ateş'in kendi sesine pek yakışan 'Sevenler Ağlarmış' şarkısına kulak verdim. O net, duru inanmış sesinde yeni yepyeni şeyler buldum. Şimdiden geri adım adım şarkılarına gideceğim. Bazen ilahilerine konuk olacağım. Saf su gibi iyilik dolu bir müzik ömrünün önünde saygıyla eğileceğim. Zaten şunun şurasında hayat ne ki? 'Gidenler dönmez oldu' demeden, şunun şurasında hayat ne ki...",male
471,"CHP artık “Atatürk’ün partisiyiz” yanlışını bırakmalı Can Ataklı catakli@gazetevatan.com Sevgili okurlar, her hafta sürekli değişen gündemlerle boğuşuyoruz ama hiç değişmeyen bir gündemimiz var. O da Başbakan’ın her fırsatta 1950’ye kadar olan CHP dönemini eleştirmesi, oradan bugünkü CHP’yi vurma çabası. Bunda çok başarılı. Asıl amaç başka Tabii Başbakan’ın asıl amacı CHP’yi geçmişiyle vurmak gibi görünse de, dolaylı yoldan söylenmek ve gerçekte yapılmak istenen Atatürk ilke ve devrimleriyle bir hesaplaşmaya girmek ve yakın tarih cahili halkın önemli bölümünü bu yönde etkilemek. CHP çanak tutuyor Açıkçası CHP oyunu görse de, siyasi yetersizlikten ötürü Erdoğan’ın tuzağına her seferinde düşüyor ve her cevap yetiştirme çabasında Atatürk ve Cumhuriyet değerleri biraz daha erozyona uğradığı gibi genç neslin dimağı paramparça ediliyor. Olumsuzluklar devrimlere CHP’nin basiretsizliğinden yararlanan Erdoğan yakın geçmişimizi ve Cumhuriyet dönemini canının istediği gibi çarpıtıyor. Bugünkü CHP ile Cumhuriyet’in kurucusu CHP’yi eş tutarak bütün olumsuzlukları devrimlere yüklemeyi başarıyor. Tarihi bilmek-anlamak Cumhuriyet’in kuruluşundan 1946’ya kadar geçen dönem “Tek parti” dönemidir. Atatürk ilk yıllarda başka partilerin kurulmasını istemişse de henüz demokrasi kültürü olmayan yeni Türkiye’de bu tutmamış ve bazı başka olumsuzlular ortaya çıkmıştır. CHP eşittir devlet Bu nedenle 1946’ya kadar geçen dönemde faaliyet gösteren CHP aynı zamanda devletin de kendisidir. Adı partidir ama, asıl görevi yeni devleti korumak, kollamak ve devrimlerin sağlıklı biçimde hayata geçirilmesini sağlamaktır. Herkes CHP’deydi 1946’ya kadar CHP devleti temsil eden parti olarak Türkiye’deki bütün fikirleri ve akımları içinde barındırıyordu. Çok partili hayata geçildiğinde ortaya çıkan siyasi kadrolar gökten inmediler, CHP’nin içinden çıktılar. Bu gerçeği bilmek zorundayız. Atatürk’ün partisi CHP sık sık “Biz Atatürk’ün kurduğu partiyiz” sloganına sarılıyor. Çok yanlış. Çünkü demokratik açıdan Erdoğan’ın AKP’si de Atatürk’ün kurduğu partidir. Çünkü onun yarattığı demokrasi yolundan geçerek kurulmuş ve iktidar olmuştur. İşlev 1946’da bitti Geçmişi, bugünden bakarak eleştirmek kolay. Ancak şu noktayı söylemek istiyorum. Atatürk’ün kurduğu CHP 1946’da çok partili hayatla birlikte işlevini bitirmiş, ömrünü tamamlamıştır. Keşke günün siyasi önderleri CHP’yi gün kapatabilselerdi. Fikirler açılmalıydı 1946’ya kadar devletin kendisi olan CHP, içinden çok çeşitli fikir akımlarını savunan partiler yarattı. CHP aynen kalarak ister istemez yine devleti temsil eden parti kimliğini korudu. CHP’de kalanlar ister istemez kendilerini devlet gibi görmeye devam etti. Kimliksiz kaldı Oysa artık devleti temsil etmeyen CHP kimliksiz hâle gelmişti. 1950’de iktidara gelen DP kapitalizmin temsilcisiydi, CHP kapitalizme alternatif bir politika geliştiremedi... Bu da partiyi giderek daha dar, statükocu, kimliği belirsiz bir yola soktu. Fırsat yine kaçıyor CHP kendini feshedip yeniden kurulma fırsatını İsmet İnönü’nün başkanlığında 1960’lı yılların sonunda tekrar yakaladı. O güne kadar tek parti anlayışını sürdüren CHP ilk kez farklı bir kimlik kazandı. İnönü CHP’nin “soldaki” bir parti olduğunu açıkladı. Sola göz açtırılmadı Komünizm Atatürk döneminden beri itibar edilmeyen bir ideolojiydi. Bu nedenle tek parti döneminde sol ve sosyalist fikirlere göz açtırılmamış, pek çok aydın komünist olduğu gerekçesiyle takibata uğramış, hapislere atılmış, işkenceden geçirilmişti. DP’nin din sömürüsü Atatürk döneminde başlanan “aydınlanma çağı” ne yazık ki daha yolun ortasındayken darbeler yemişti. Çok partili hayata geçtikten sonra ise aydınlanma tamamen terk edildi ve DP iktidarı din sömürüsü yaparak oy avcılığına çıktı. Dönüm noktası budur. Sol demek komünizm demek DP iktidarı Amerika’da McCarthy dönemine denk gelir. Senatör McCarthy ülkesinde komünist avına çıkmıştı. Kapitalizmin en büyük düşmanı komünizmdi. Her türlü sol fikir de komünizmle eşdeğerdi. DP komünizm düşmanlığını Amerika’dan aynen kopya etti. Allahsız komünistler Aydınlanma hareketi akamete uğradığı için halkın önemli bir bölümü yeni akımları özellikle sol fikirleri fazla bilmiyordu. Bu nedenle Türkiye’de “komünizmle mücadele” daha çok din üzerinden yapıldı. Komünistler ‘Allahsız’dı. Sol, bir tabu haline geldi. 1961 Anayasası Darbe diye çok eleştirsek de, 27 Mayıs Anayasası, fikir özgürlüğü açısından dönem tüm Avrupa ülkelerini bile geri bırakacak kadar ileriydi. Bu anayasa sayesinde Türkiye’de yeniden bir aydınlanma hareketi başladı, sol fikirler de öğrenildi. Tabu yıkılıyor 1961 Anayasası’nın sağladığı özgürlük ortamında sol fikirler gelişirken sosyalist olduğunu açıkça beyan eden Türkiye İşçi Partisi 14 milletvekiliyle Meclis’e girmeyi başardı. Ülkedeki sol tabusu yıkılmıştı. Sol, özellikle öğrenciler arasında çığ gibi büyüyordu. Öğrenciler ve sol Sol ideoloji emeği ve işçiyi esas alır. Öğrenci gençlik ise yardımcı unsurdur. Ancak pek çok ülkede olduğu gibi sol ideoloji, eğitim düzeyi işçiden yüksek olan öğrenci kesiminde daha fazla yaşam alanı buldu. Öğrenciler işçileri örgütlemeye çalıştı. İşçiler harekete geçiyor 60’lı yıllar öğrenci hareketleriyle birlikte giderek daha paralel hareket etmeye başlayan işçi eylemleri ile geçti. Tarımdan sanayiye, kapitalizmin emrine geçen işçi sınıfı ilk kez sınıf bilinciyle hareket etmeye başladı. Halk yeni bir kavramla “emek”le tanıştı. İnönü’nün cesareti İşte bu aşamada CHP’nin kimliksizliğine son vermek isteyen CHP Genel Başkanı İsmet İnönü, CHP’nin “soldaki” bir parti olduğunu açıkladı. Bu, parti içinde çok büyük bir tartışmaya neden oldu. CHP kurmaylarının çoğu sola sıcak bakmıyordu. Yine aynı hata “Soldaki CHP” partide bölünmeye neden oldu. İşte İnönü bana göre tarihi bir fırsatı anda kullanabilirdi. CHP’yi kapatabilir ve yepyeni anlayışla yeni bir parti kurabilirdi. Solda, dünya gerçeklerine duyarlı, gerçek anlamda bir alternatif parti yaratılabilirdi. Gelelim bugüne Tekrar bugüne dönelim. Erdoğan ısrarla eski CHP’yi eleştirerek bugünkü CHP ile bağlantı kurmaya çalışıyor. CHP yönetimi de hâlâ ısrarla “Atatürk’ün partisiyiz” diyor. Şunu görmüyor; “Bu ülkede Atatürk’ün partisine oy verenler sadece yüzde 26 mı?” Bunu görmeliyiz CHP’nin Atatürkçü bir parti olması farklıdır, CHP’yi hâlâ Atatürk’ün partisi olarak görmek farklı. CHP Atatürk’ün partisi değildir, CHP Türkiye’nin demokratikleşmesi, gelişmesi için kurulmuştu. Rakipsizdi. 1946’da bu bitti. Atatürk’e de haksızlık Halktan sadece yüzde 26 oy alan partiye hâlâ Atatürk’ün partisi demek bir anlamda Atatürk’ü sevenlerin de kadar olduğunu kabullenmektir ki, bu Atatürk’e haksızlıktır. Atatürk bu ülkenin kurucusudur. Onun devrimlerini korumaktır görevimiz. CHP’ye düşen Bazı yazı ve konuşmalarımda CHP’nin kapatılması ve yerine yepyeni bir anlayışla, yine Atatürkçü, devrimci, Cumhuriyet’e bağlı bir parti kurulması gerektiğini söylüyorum. CHP artık belki kendini feshedemez ama Erdoğan’ın tuzağına da daha fazla düşmemelidir. Hepinize iyi haftalar dilerim.",male
473,"Türkiye Denklemi 25 Haziran 2011 Cumhuriyet AKP’nin ve liderinin Türkiye’yi modernleştirmek, ülkemize gerçek demokrasiyi getirmek üzere adeta Allah tarafından özel bir misyonla gönderilmiş olduğuna inanan ya da öyle görünen omurgasız ve çıkarcı çok bilmişler kalabalığı için (belki bir tek Kürt sorunu dışında) çözümsüz herhangi bir sorun yok. Onlar bakımından ülkemiz modernleşiyor ve demokratikleşiyor. Ufak tefek yol kazaları ise nasıl olsa düzelecektir. Halkımıza gelince, büyük çoğunluğuyla günlük kaygılarına gömülmüş, yaşadığı sıkıntılara isyan edeceğine kaderdir deyip bu gününe şükrederek gün geçirmeyi sürdürüyor. Onlar bakımından da büyük ölçekte herhangi bir sorun söz konusu değil. Sorun, başta laiklik ve ulusal bağımsızlık olmak üzere Cumhuriyet değerlerinin, olduğu kadarıyla demokrasi birikimlerinin, emek ve yine olduğu kadarıyla emekçi haklarının elden gitmekte olduğunun kaygısını duyanlar için var. Ülkenin bu çıkmazdan, bu sürüklenişten nasıl kurtulacağı, bunun için neler yapılması gerektiği konusunda kafa yoranlar, dertlenenler, uykuları kaçanlar bizleriz... *** “Neden Hep Kaybediyoruz?” başlıklı geçen haftaki yazımda, kazananların ve kaybedenlerin kimler olduğunu kendimce sıralayarak konuya bir ucundan yaklaşmaya çalışmıştım. Sözcükleri özenle seçip sakınganlıkla kullandığım dikkatinizden kaçmamıştır. Çünkü “Türkiye denklemi”, hele sosyal bilimci olmayan, konuya sadece aydın sorumluluğu, olduğu kadarıyla bilgileri ve aynı zamanda da sezgileriyle yaklaşmaya çalışan biri için, kolayca üstesinden gelinebilecek bir sorun değil... Yine de neler olabileceği, neler yapılması gerektiği konularında düşündüklerimi özetlemeye çalışayım... *** Emperyalizmin (buna ABD’yle birlikte Avrupa Birliği de dahildir) Türkiye’ye AKP üzerinden dayattığı irade, cumhuriyetçi, bağımsızlıkçı ve emekten yana güçlerin işbirliği ile, dayanışması ile kırılabilir... Birkaç gün önce gazetemizde Yunanistanlı bir sendika liderinin demecini okumuş olmalısınız. Aynı zamanda dünya sendikal hareketinin de liderlerinden biri olan Yunanistanlı sendikacı, özetle, “AB bizi garson olarak görmek istiyor” dedikten sonra, “Nefes aldığımız hava dışında her şey özelleştirildi” diye ekliyor. Bu saptamalar aynen Türkiye için de geçerlidir. İşçi sınıfının, bütün emekçi kesimlerin örgütlü olduğu Yunanistan, emperyalizm engeli olmasa, sosyalist bir düzen kurmaya da yetecek birikime sahip bir ülkedir… Türkiyemiz ise (1960’lı yıllarda bir nebze esintisini duyduğu) böyle bir hedefin henüz fersah fersah uzaklarında... Öyleyse ne yapmalı? *** “Türkiye denklemi”ndeki temel sorun, Millet Meclisi’ne girebilmiş siyasal partilerin ve grupların (belki bir tek BDP dışında) kimi, neyi, hangi sınıfı, hangi toplumsal kesimi temsil ettiğinin belirsizliğidir. Tamamlanmamış bir burjuva devriminin sonrasında “demokrasi” adı altında girilmiş olan parlamenter popülizm dönemi ülkeyi bugünlere getirdi. 27 Mayıs 1960’ta atılan neşterin ömrü de ne yazık ki kısa oldu. Benim bu sürecin şu son aşamalarında anlamakta en çok güçlük çektiğim, varlıklarını Cumhuriyet devrimine borçlu olan ulusal burjuva kesimlerinin (Koç’ların, Sabancı’ların ve benzerlerinin) AKP’ye nasıl bu kadar kolay teslim oldukları, DP-AP çizgisinin yerini AKP gibi radikal dinci, derme çatma, aslında yıkılması hiç de güç olmayan bir oluşumun almasına nasıl göz yumabildikleridir. Bu edilgenlik bu çevrelerin kendi iplerini kendi elleriyle çekmesi anlamına da gelmiyor mu? Öyleyse, Türkiye denkleminin çözümünün belki de birincil koşulu, AKP’nin karşısına, ciddi, dayanıklı, güçlü bir merkez-liberal oluşumun çıkmasıdır. *** Bu durumda akla doğal olarak CHP ne olacak sorusu geliyor. CHP henüz kimliğini tanımlayamamış bir parti. Böyle bir karışıklıkta alabildiği yüzde yirmi altı oy bile büyük başarı sayılabilir. CHP, kimliğini açık seçik tanımlamak ve gereklerini de yerine getirmek zorundadır. Türkiye eninde sonunda parlamenter popülizmden çıkmak ve her siyasal oluşumun hangi toplumsal sınıf ve zümreleri temsil ettiğinin belirginleşeceği bir döneme girmek zorunda olacağı için, CHP’nin öncelikle netleşmesi, kimliğini tanımlaması gerekiyor. Bu tanımda, başta laiklik olmak üzere Cumhuriyetin temel değerlerinin vazgeçilmezliği bence tartışma dışıdır. *** Son olarak, 1960’ların Türkiye İşçi Partisi gibi toplumun kılcal damarlarına inmeye yetenekli bir sosyalist partiye özlemi dile getirmek gerekiyor. Bu konularda düşünmeyi, yazmayı sürdüreceğim… Bugün saat 15.30’da Eşme (Uşak) Kültür ve Sanat Festivali’ndeki, 30 Haziran Perşembe saat 21.00’de “Beşiktaş Buluşmaları” kapsamında Beşiktaş-Abbas Ağa Parkı’ndaki dinletilerimize okurlarımı bekliyorum.",male
474,"Trabzonspor ikinci yarıda 6 deplasmana gitti, 5'ini kazandı. Bu maçları hep son anlarda aldı. Yani Trabzonspor'un kazanırken zorlandığı gerçeği ortada. Ama zorlanırken maça asılıyor olduğu gerçeği de var. Trabzon'un atanı ve tutanı iyi. Kalecisi Onur süper bir sezon geçirdi, Tolga da 3 maçtır muazzam oynuyor. Kim atıyor? Muhteşem bir sezon geçiren Burak. Diğer oyuncular hep iniş çıkış gösteriyor. Selçuk hariç. Selçuk'un bir standardı var. Yani Trabzonspor iyi oynamadan kazanıyor. Bir gerçek var, ligin mesafesi kısaldı. Kendimizi Fenerbahçe'nin teknik direktörünün yerine koyalım. Son 12 maçta 34 puan almışsınız ama lider değilsiniz. Bunun irdelenmesi gerekir. Acaba ligin ilk yarısında yapılan hatalar mı bu tabloyu ortaya çıkarıyor, yoksa geçen seneden gelen bir eksiklik mi var. Açık konuşalım, dün Trabzonspor'un kazanmasını Beşiktaşlısı, G.Saraylısı, herkes istiyordu. Geçen sezon da Bursa için aynı senaryo geçerliydi. Bunu bir art niyetle söylemiyorum. Fenerbahçe'nin G.Saray ve Beşiktaş ile çekişmesi acaba rakiplere mi yarıyor? Olaya böyle de bakmak lazım. Galatasaraylı futbolcular dün yürekli, aslanlar gibi oynadılar. Sadece birkaç isim aksadı. G.Saraylılar birkaç gündür 'Bizim takım yatar' diyorlardı. Ama işin renginin öyle olmadığını gördüler. G.Saray'ın kadrosu bu durumlara düşecek futbolculardan kurulu değil. Minimum 50 puanda olması gerekiyor sarı-kırmızılı takımın. Galatasaray dün 3 net pozisyona girdi. Yani Trabzonspor dün savunmayı iyi yaptı. Bordo-mavili takımın futbolu göze hoş gelmeyebilir ama son dakikalarda oyunu alması bir takımın bu işe ne kadar asıldığını gösterir. Şampiyonluklarda her zaman bazı futbolcular farklılık gösterir. Trabzon'da Burak, Onur ve Tolga bunu yapıyor. Burak lider gibi oynuyor. Lider gibi oynamayı seven bir yapısı var. Bunu Beşiktaş'ta ve Fenerbahçe'de yapamadı. Çünkü ondan önce bir sürü lider vardı. Manisa'da lider kendisiydi, başarılı oldu. Fizik gücü de çok iyi durumda. Jaja yeteneklerinin altında bir performans gösteriyor. Dün attığı ara pası her futbolcu veremez. Ama oyun disiplininden kopuyor. Zaten yaşam tarzı da rahat bir oyuncu. Fenerbahçe de Trabzonspor da şampiyonluğu hak ediyor. Kim şampiyon olursa olsun alkışlamak gerekir. Futbol adaletli bir oyundur.",male
475,"Kaçakçılığın avantasını kim yiyor? Can Ataklı catakli@gazetevatan.com Uludere’de 35 vatandaşımızın savaş uçaklarının bombalaması sonucu öldürülmesi yandaş kesimde telaş yarattı. Bugüne kadar her PKK terör eylemini “Asker yaptı, Ergenekon uzantıları” diye yorumlamaya kalkanlar bu kez hükümeti nasıl savunacaklarını bilemediklerinden saçmaladıkça saçmaladılar. En çarpıcı savunma da “Onlar kaçakçıydı zaten” şeklinde olanıydı. Sanki terörist değil de kaçakçı olmaları “öldürülmeleri için yeterli” neden sayılıyordu. Baktılar ki “onlar kaçakçıydı” saçmalığı toplumdan da tepki gördü, çark ettiler; ama bu kez de Güneydoğu’da kaçakçılık bir yaşam türü olarak sunuldu. “Efendim” diyor yandaş yalaka, “Güneydoğu’da kaçakçılık olduğunu bilmeyen mi var, vatandaş kadar aç, susuz, perişan ki ne yapsın?” Sonra da ekliyor “Zaten devlet de buna ses çıkarmaz. Kaçakçılar tutuklanmaz, hatta ola ki bir operasyon yapılmış olsun, el konulan katırlar bile geri verilir.” Hani ünlü sözümüz “Şecaat arzederkenÖ” örneğindeki gibi. Neymiş, halk çok fakirmiş, kaçakçılıktan başka çaresi yokmuş. Güzel de yandaş yalakam, ayakta dursun diye çırpındığın iktidar sanki bir aylık. Uyuma, 10 yıl oldu. Türkiye’nin süper ülke olduğunu, zenginler ligine girdiğini, tüm dünyanın gözünün Türkiye’ye döndüğünü söylüyorsun ha bire de, sıra Güneydoğu’ya gelince mi halk aç, fakir, çaresiz oluyor? Hepsini geçelim; bunları yandaş yalaka takımına anlatmak mümkün olmaz. Ama herhalde şu sorunun cevabını biliyorlardır: Dünyanın herhangi bir ülkesinde kaçakçılık kimi devlet görevlilerinin bilgisi dışında yapılabilir mi? Yapılamaz. Eğer devletin bazı birimleri kendi paylarını almıyorlarsa kimse kaçakçılık yapamaz. Şimdi başta Genelkurmay Başkanı olmak üzere, iktidar sahipleri ve cümle yandaş yalaka takımı koro halinde “Güneydoğu’da kaçakçılık yapıldığını” söylüyor. Üstelik gizli gizli de yapılmıyormuş, açık, aleni. O halde söyleyin bakalım, bu işin avantasını kim yiyor? Genelkurmay, açıklamasında bile “kaçakçılık normaldir” diyerek Türkiye’nin bir kabile devleti olduğunu vurgulayıp, görevini de yapmadığını itiraf etmeyi biliyorsa, bu işten rüşvetini alanları da biliyor olmalı. Madem kaçakçılık Güneydoğu’nun bir gerçeği, bir gerçek de bu işte avanta alanları olduğudur. Genelkurmay bu konuda öncü olmalıdır. Güneydoğu’ya tayinlerini çıkarmak isteyenler kimler, üç yıl burada görev yaptıktan sonra İstanbul’da bir daire, iyi marka bir araba sahibi olanlar, banka hesapları şişenler kimlerdir? Araştırın bakalım. Sonra aynı işi iktidar da yapsın. ***** Ziyaret etmek suçsa... Eski Genelkurmay Başkanı Işık Koşaner hakkında soruşturma açıldı. Çünkü Koşaner, görevi başındayken Metris Cezaevi’ne gitmiş ve “terörist olmakla” suçlanan, aralarında orgenerallerin de bulunduğu yüksek rütbeli muvazzaf subayları ziyaret etmişti. Hukukumuz galiba yeni bir kavramla daha tanışıyor. “Sanığı ziyaret etmek suça ortaklıktır” gibi bir şey bu “kavram”. Ancak Koşaner’e soruşturma açıldıysa, Türkiye’de pek çok kişinin başı dertte demektir. Savcılarımız Koşaner soruşturmasını örnek almaya kalkarlarsa, iş yükünden gece gündüz çalışmak zorunda kalabilirler. Örneğin Başbakan Tayyip Erdoğan yıllar önce “Halkı din ve ırk farklılığı gözeterek, kin ve düşmanlığa açıkça tahrik etmek” suçlamasıyla hapse girmişti. Kendisini binlerce kişi ziyaret etmişti. Bunlar arasında çok ünlü gazeteciler, yazarlar, iş adamları, akademisyenler vardı. İster misiniz şimdi bir savcı kalkıp bu kişileri tek tek saptayıp haklarında ““Halkı din ve ırk farklılığı gözeterek, kin ve düşmanlığa açıkça tahrik etmek” suçlamasıyla soruşturma başlatsın. Ya da Aziz Yıldırım’ın durumu. Fenerbahçe Başkanı da “çete kurmak ve liderlik yapmak” suçlamasıyla hapiste. Onu da yüzlerce kişi ziyaret etti. Aralarında kulüp başkanları da var, futbolcular da, iş dünyasının önde gelen isimleri de var siyasetçiler de. Bu durumda Aziz Yıldırım’ı ziyaret etmek “çeteciliğe yardım ve yataklık” olarak mı nitelenecek? ***** “Devlet vatandaşını bombalamaz"" Başbakan 35 kişinin öldürüldüğü Uludere olayından sonra yine medyayı suçlayarak başlıklarını eleştirdi biliyorsunuz. Taraf Gazetesi’nin “Devlet vatandaşını bombaladı” manşetine büyük öfke gösteren Başbakan “Devlet vatandaşını bombalamaz” dedi. Niyet başka olsa da, Başbakan’ın bu sözleri tamamen yanlış. Çünkü, birincisi, jetler bombalama yaptı. Bu olayda 35 kişi can verdi. Demek ki bombalama doğru. Bunun saklanacak tarafı yok zaten. Ama Başbakan “masum vatandaşı bombalamaz” demek istiyor herhalde. Ancak bu da yanlış; çünkü terörist de olsa ölen sonuçta yine kendi vatandaşımız değil mi? Terörist, kaçakçı ya da tarlada çalışan köylü, fark eder mi, bombalama yapıldı ve insanlar öldü. Başbakan daha bir ay önce söylediği sözlerle de çelişkiye düşüyor. Atatürk dönemini kötülemek söz konusu olunca Dersim olayı nedeniyle özür dileyen Başbakan’dı. O olayda uçakların kullanıldığı ve bombalama da yapıldığı doğru. Bundan vazife çıkarmaya kalkanlar dünyanın ilk kadın savaş pilotlarından Sabiha Gökçen’i bile karalamaya kalkmıştı. Peki bu savunmanın anlamı ne? Bu kez kararda siyasi otoritenin payı çok büyük. Belli ki terörle mücadele için her yolun denenmesine Milli Güvenlik Kurulu’nda karar verildi. Elbette terörist olmayan insanların öldürülmesi kasıtlı değildir ve burada büyük bir hata vardır ama, bunu doğru olmayan beyanlarla savunmaya kalkmak da ilkeli bir davranış değildir. ***** Teröristim. Estağfurullah! Odatv davası sanıklarından Müyesser Yıldız ile mahkeme başkanı arasında çok ilginç bir diyalog yaşandı geçen haftaki duruşmada. Müyesser Yıldız hâkimin “Mesleğiniz?” sorusuna “Gazeteciyim ama iddianamede terörist yazıyor” deyince hâkim “Estağfurullah” karşılığını verdi. Okurlarımdan ER-ÖZ “Varsayalım ki, bu diyalog devam etti” demiş ve hayalindeki konuşmayı yazmış: Mesleğiniz nedir? Otuz yıllık gazeteciyim ama iddanamede terörist yazıyor. Estafurullah.. Yani beraat dediniz hâkim bey. Hayır demedim. Ama estağfurullah dediniz. Evet dedim. Yani suçsuzum. Hayır ben öyle bir şey demedim. Ama estağfurullah dediniz. Dedimse dedim. Demek ki terörist değilim. Bunu da nereden çıkarıyorsun? Estağfurullah dediniz ya. Hımm anladım, bana çakma hâkim diyorsun. Şeyyy...... Estağfurullah hâkim beyyy. ***** Yeni yılda zamlar arka arkaya gelecekmiş. Eee Noel Baba‘nın arkasından bu kadar atıp tutunca hediye getirmesini beklemek hayalperestlik olurdu! (Gani Yıldız)",male
476,"Şair için ceket ilikleyen şair ve politika Bir dikili taş gördüm Kadıköy'de. Fazıl Hüsnü Dağlarca sokağının hemen başında. Bir anıt desen değil. Bir heykel hiç değil. Uzaktan ne olduğu tam anlaşılmayan bir şekil o. Çok yüksek ve geniş de değil. Albenisi yok. Sıklıkla oradan geçtiğim halde yeni gördüm. Ne zaman dikildi? Bilmiyorum. Sokak hızlı ve başka şeylere pek hayat hakkı tanıyacak gibi gözükmüyor zaten. Cafeler, ciğerciler, inşaatlar, park yerleri, gelip gidenler, korna sesleri. Curcuna. Şair kimin umurunda hem! Taş, heykel, kimin umurunda? Şiir kimin dünyasında? Fakat taş dikilmiş işte oraya. Birden dikilmiş. Dikilivermiş. Dağlarca'nın dıştan perişan gözüken evine inat dikilmiş. Üstelik bir de kabartma var taşın üstünde. Ancak biraz yaklaşınca, kabartmanın şaire ait olduğunu hissediyorsunuz. Çok başarısız değil. Olağanüstü bir yorum da sayılmaz. Şairi tanıyanlar ve fotoğrafına aşina olanlar için bir fikir verebilir. Zaten her hali dökülen evine bakmasın ruhu azap çekmesin diye olacak bakış deniz tarafına verilmiş. Eve ve sokağa bakmıyor şairin gözleri. Anı taşının hemen dibi toprakla beslenmiş, sağı solu biraz düzenlenmiş birkaç çalı bitkisi dikilmiş. Çim yok. Bakım olmadığı pek belli. Gelen geçen basabilir rahatlıkla. Basmış da zaten. Yoldan çalınmış bir alana sıkışmış her şey. Belediye tarafından dikildiği anlaşılıyor taşın. Belediyeden habersiz oraya konulması zaten imkânsız. O bölgedeki iktidarı temsil ediyor bir bakıma belediye. Dolayısıyla şairi de kendisine göre sunma hakkının olduğunu düşünüyor. Öyle mi? İktidar şairi dilediği gibi sunabilir mi? Doğrusu, Dağlarca gibi iktidarla sorunu pek olmamış şairler düşünüldüğünde, kimi şairlerin buna gönüllü olduğu bile ileri sürülebilir. 'Memnunuz ay başlarında cihandan ve hükümetten' demiş Dağlarca. Fakat soru, sorun bu değil. Şair yaşamadığına göre şimdi, onun şahsına göre değerlendirilemez hiçbir şey. Neredeyse bir asır yaşamış bir şair için daha yaşarken yapılmalıydı böylesi bir iş. Üstelik belediye yönetimi de yıllardır aynı iktidarın elindeyken. Kim bilir? Belki şair istememiştir! Ya da üzmüşlerdir şairi. Mevcut manzarayı öngörmüş de olabilir koca çınar. Panjurları lime lime dökülmüş bir kapanmanın küfüyle peçelenmiş apartman katı belki bir gün hafriyat seslerine yenik düşecek. Dönüp sayalım. Kaç şair yazarın evi korunuyor şu şehirde? Kim kimin umurunda? Dün sabah tekrar geçtim taşın önünden. Geçmeden durdum, uzaktan baktım. Kimin umurunda bu taş? Kimler için dikildi ve kim durup bakıyor? Ne su dağıtıcılarının, ne emekli öğretmenlerin, ne çöpçülerin, ne esnafın ne şunun ne bunun? Taş yitik, kaybolmuş. Sonra yaklaştım. Nedense nefesimi duymasını istedim taşın. Belki sarılmak, belki sarmalayıp ısıtmak istedim. Ve birden irkildim! Birden irkildim... Mevsimin de etkisiyle akmaya yüz tutmuş yazıyı güçlükle okudum. Bu yazı değil, Dağlarca'nın şiirinden bir parçaydı. Elifin kağnısından bahsediyordu. Bula bula, bu parçayı mı seçmişlerdi? İlkokul düzeyinde, milli bayram şiiri değil miydi şiir? Şiiri ve şairi temsil eder miydi bu seçim. Türk şiirine Dağlarca mührünü basan bu ses olabilir miydi? Belli ki, taşı oraya diken irade, kendince bir mesaj algılıyor ve bu mesajı şehre sunuyordu. Bütün politik rengiyle üstelik. Şairi bir şair olarak değil, önce ve öncelikle Dağlarca'yı saf bir şair olarak değil kendi politik elbisesinin eteğine iliştiriveriyordu. Oysa ne Bayrak şiirini yazdığı için Arif Nihat Asya, ne Cenge Giderken şiirini yazdığı için M.Emin Yurdakul büyük şairdi. Bunlar, şiirle değil, duygu ve heyecanla öne çıkan metinlerdi ve dönemseldiler. Sonra meraklandım, ön tarafına, şairin yüzünün kabartıldığı cepheye baktım. Beyaz, zar zor okunan bir yazıyla, Cemal Süreya'nın bir cümlesiyle karşılaşıverdim. 'Ne zaman Kadıköye geçsem ceketimin önü ilikli dolaşıyorum Dağlarca'ya rastlarım diye'. Bu mealde bir sözdü kazınmış olan. Bak sen dedim, şu iktidara, politikaya bir bak. Bir ironi dehası olan Cemal Süreya'nın sanki şairin şiiriyle ilgili bütün sözleri kurumuş gibi, her yanından zekâ ve ironi akan bir cümle, getirilip, gayet iktidar ve devlet kokan bir edayla buraya konduruluvermişti. Ona ne şüphe. Hem şapka çıkarırdı Cemal Süreya, gerekirse yerlere eğilirdi, şair için. Fakat, politikleştirilen, kanat altına alınan şeyler adına değil. Sonra, sonra dedim, kendi kendime, ne şaşırıyorsun, ne hayıflanıyorsun ki. Politika iktidar olmak ister. Şair kendisini bile yıkmanın peşindedir. Politika kitleye seslenir. Oradan beslenir. Şairin gıdası yalnızlık. Politika gücünü çoğunluktan alır şair tek olduğu için kudret sahibidir. Politika ister. Şair iter. Politika oynar. Şair yazar. Ceket iliklemez şairden başka kimseye şair.",male
477,"Carvalhal yetersiz! Beşiktaş dün sadece üç puan kazandı. Çünkü oyun hiç iç açıcı değildi. Sergilenen futbol mahalle maçını andırıyordu. Bence bu anlayış Carvalhal'ın Beşiktaş için yeterli bir isim olmadığını ortaya koydu. Toprağı... Beşiktaş dün sadece üç puan kazandı. Çünkü oyun hiç iç açıcı değildi. Sergilenen futbol mahalle maçını andırıyordu. Bence bu anlayış Carvalhal'ın Beşiktaş için yeterli bir isim olmadığını ortaya koydu. Toprağı bol olsun Derwall çok uzun zaman teknik adamlık yaptı. Hep 34 yaşında gibi çalıştı. Hiddink de öyle; Rijkaard da... Fakat Türkiye'deki profesyonellik onlara göre değildi sanki. Guti gibi yıldızları kullanamadıktan sonra 'otur', 'kalk' demekle liderlik olmaz. *** Oyuna bakıyoruz disiplin yok, takım organize değil. Beşiktaş'ın elinde çok kaliteli, profesyonel oyuncular var. Simao gibi... Bakın dün 3-4 tekme yedi, kalkıp oyuna devam etti. Beşiktaş'ın öncelikle paniğini gidermesi lazım. Futbolda sakin oynamak çok önemli. Beşiktaşlı oyuncuların topu alma özelliği zayıf. Ama set hücum konusunda başarılar. Ama burada da ayağa oynama konusunda sıkıntı var. Beşiktaş'ın Schuster ile gelen, Tayfur hoca ile devam eden bir savunma düzeni vardı. Bu düzen içinde kalecinin tecrübesi çok önemli. Cenk dün iki ciddi zamanlama hatası yaptı. Yumruklayacağı topu tutmaya çalıştı. Rüştü böyle toplarda çıkıp tokatlardı. Yenilen goldeki hatasını zaten anlatmaya gerek yok. Tam anlamıyla dehşet verici... Mustafa, golü atınca morallendi. Sezon başı sakatlık yaşaması önemli eksiklik. Buna rağmen dün onu takım oyuncusu olarak gördüm. Tel Aviv maçındaki golü de iyiydi. Boyuna göre topla alış verişi fena değil. Bence Sidnei, iki gol atmasına rağmen vasat bir görüntü sergiledi. *** Ziya hoca melek gibi bir adam. Bir enkaz devraldı. Ankaragücü'nü bu duruma düşürenler bir düşünsün. 'Hükümet düşer, Ankaragücü düşmez' derlerdi. Şu haline bakınca Ankaragücü şimdiden düşmüş!..",male
479,"Reichstag Yangını Mahkemesi 25 Ocak 2009 Cumhuriyet Arkasında devletin olduğu bir provokasyonun kokusu duyulduğunda akla hemen Reichstag yangını ve onu izleyen düzmece mahkeme gelir. İnternete girdiğinizde bu konuda basınımızda yayımlanmış yazılarla karşılaşırsınız. Ali Kırca’nın “Reichstag’ı Kim Yaktı?” başlıklı yazısı (Sabah, 13 Eylül 2005) bunlardan biri. Aynı konuda Ali Sirmen de “Reichstag Yangını Nasıl oldu?” başlıklı bir yazı yayımlamış (Cumhuriyet, 25 Mart 2008). Her iki yazarın da yazı başlıklarını soru işaretiyle noktalamış olmaları rastlantı değil. Reichshtag binası yangını ve onu izleyen mahkeme üzerindeki soru işaretleri günümüzde de sürmekte. Fakat kesin olarak bilinen, bir kundaklama sonucu gerçekleşen yangını kim, nasıl çıkarmış olursa olsun, Hitler yönetiminin bu olayı bütün muhaliflerini temizlemek için kullandığı ve bunda da büyük ölçüde başarıya ulaştığıdır. *** Ansiklopedik bilgimizi yenileyelim: Almanya Cumhurbaşkanı Paul von Hindenburg, 31 Mart 1932 seçimlerinde oyların yüzde otuz yedisini almakla birlikte parlamentoda çoğunluğu sağlayamayan Nasyonal Sosyalist İşçi Partisi kurucusu ve başkanı Adolf Hitler’i Ocak 1933’te başbakanlığa atıyor. Kapitalizmin korkusu, komünistlerin bir genel grevle ülkede devrimci durum yaratmasıdır. Hitler’in partisinin Katolik Merkez Parti’yle istikrarlı bir koalisyon kuracakları umulmaktadır. Reichstag (Alman parlamento binası) bu atamadan bir sonraki ay, Şubat 1933’te kundaklanıyor. Bu olay, Hitler’in iktidara bütünüyle el koymasının ve Komünist Partisi başta olmak üzere her türlü muhalefeti kısa süre içinde yok etmesinin de başlangıcıdır. *** Şu günlerde benim Reichstag yangını ve mahkemesiyle ilgilenmem de rastlantı değil. Tahmin edilebilecek nedenin yanı sıra bir başka neden, şu günlerde okumakta olduğum muhteşem bir kitapta anlatılanlar. Peter Weiss’ın “Direnmenin Estetiği”nden söz ediyorum… (YKY, Çağlar Tanyeri-Turgay Kurultay çevirisi.) Kitabın olağanüstü önemi ve değerinin yanı sıra, çevirinin de eşine rastlanır seçkinlikte bir çeviri emeği olduğunu belirtmek gerekir. Büyük boy 820 sayfalık bu kitabı, acele etmeksizin, sindirerek okuyor (başka türlüsü zaten olanaksız!) ve diyebilirim ki her sayfasından bir şeyler öğreniyorum. “Direnmenin Estetiği”ne belki bir anı-roman denebilir. Aynı zamanda bir siyasi tarih kitabı, yanı sıra da edebiyat ve sanat kuramı alanında bir başyapıt… Sayfalar boyunca Almanya’da komünist, sosyalist, sosyal demokrat ya da demokratik sol partiler ve kişiler arasında dinmek bilmeyen çatışmaların, kamplaşmaların, düşmanlıkların Hitler’i ve partisini adım adım iktidara nasıl getirdiğini ibretle okuyorsunuz… Ve.. başka başka ülkelerde de olsa, tarihin nasıl bu kadar göz göre göre tekrar ettiğine şaşırarak… *** Burada ayrıntıya girmemin olanağı yok. (Başka vesilelerle ve nedenlerle Weiss’ın kitabından daha sonraları da mutlaka söz edeceğim.) Şimdilik Reichstag yangını ve sonrasındaki düzmece mahkeme konusunda gözlemim ise, kundaklamayla suçlanarak tutuklanıp Berlin’deki Moabit Hapishanesi’nin avlusunda volta atmaya gönderilen, sonuçta da yaşamları şu ya da bu biçimde Gestapo’nun elinde sona eren seçkin aydın, yazar, gazeteci, siyasetçi ya da sendikacı arasında Hitler faşizminin hiçbir ayrım gözetmemiş olduğu… Solun kılı kırk yaran tartışmaları ve sonsuzca sürüp giden bölünmeleri, Nazizmin toptancı yargısı önünde hiçbir anlam taşımıyor. Bu ayrışıp bölünmeler, sadece ve ancak, solun ve yanı sıra da her türlü muhalefetin Nazizm tarafından kökünün kazınmasını kolaylaştırmaya hizmet etmiştir. *** Alman parlamento binası yangını ve sonrasındaki düzmece mahkeme tipiktir… Totaliter sistemler provokasyonu sever. Tarih burada tekrar ediyor ve edecektir de… Şaşırtıcı olan, bundan ders çıkarması gerekenlerin ders çıkarmamakta ısrar etmeleri, yaklaşan büyük tehdidin karşısında birlik olmayı başaramayışlarıdır.",male
480,"Emek mi istersiniz, balmumu müzesi mi? Yeni yılın ilk gününde, insan sadece olumlu şeyler düşünüp yazmak istiyor. Ben de tüm okurlarımın yeni yılını kutluyor, sağlık ve mutluluk dileklerimi sunuyorum. Ayrıca bu yıl bizlere böylesine ışıklı bir İstanbul sunan tüm yetkilileri de kutluyorum. Büyükşehir'in tarihi yapı ve mekan aydınlatmaları zaten çok başarılı. Buna Fatih, Beyoğlu (özellikle İstiklal Caddesi), Beşiktaş gibi belediyelerin göz dolduran çabaları da eklendi. Ama 'pastanın kreması' sanırım Nişantaş semti. Öylesine bir ışık meşheri ki bu, Paris'i bile aşar!... Şişli Belediye Başkanı Mustafa Sarıgül'e bizlere bu Batı megapolu düşünü gördürdüğü için teşekkürler... Ama elbette bizleri kahreden Emek ve genelde Beyoğlu salonları sorunu tüm haşmetiyle duruyor. Son dönemde bana 'Emek kesinlikle yıkılmayacak' diyen yetkililer öyle çok ki... Beyoğlu Belediye Başkanı, Kültür Bakanı, en son Devlet Bakanı Egemen Bağış'ın bu vaadleri basına da yansıdı. Eğer Emek yıkılırsa hangi konumda olacaklar, onlar düşünsün... Deniyor ki: planda ne olacağı bilinmiyor. Ve de 'Emek olduğu gibi yukarı kaldırılıyor'. Ne olacağı aslında biliniyor. Bir yıl kadar önce, konu yeni gündeme geldiğinde, planın mimarları İKSV'de yapılan bir basın toplantısında ısrarla gelen sorular karşısında, baklayı ağızlarından çıkarmışlardı: Yeni binanın ilk katında geniş bir 'mumyalar müzesi' açılacaktı. Yani, Emek'in benzersiz salonunun bir bölümü, yerini Batı taklidi bir 'ünlülerin balmumu heykelleri' müzesi olacaktı. Emek yerine balmumu heykel isteyenler parmak kaldırsın!.. Ayrıca dünyada hangi tarihi salon, hangi teknikle yukarı kaldırıldı, lütfen anlatıp bizi ikna etsinler!.. Ve ardından Taksim'deki Majik/Taksim/ Venüs sineması ve Maksim skandali patladı. Oysa ben bunu da aylar önce yazmıştım!... Ama Beyoğlu salonları konusu meğerse sırasını beklermiş!... Birden Emek'siz kalmak, salonla kuşaklar boyu ilişkisi olmuş kadar çok insanı ürküttü ki, medya da konuyu gündemine aldı. Ve belli bir noktaya getirdi. O noktada artık beklenen, konuyla zaten Kamusal Alanda Sanat Uygulamaları adlı bir araştırma ve bunu özetle sunan kitapçıkla genel biçimde ve Emek'in 30 yıldır festivalin ana salonu olması nedeniyle özel biçimde ilgilenen ve yeni bir plan hazırlamayı öneren İKSV ve Borusan işbirliğinin temsilcileriyle, yönetimi temsilen kültür bakanının bir araya gelip çözüm aramalarıdır. İstenen, bu gibi yerler için sadece devletin değil, özel sektörün de işin içine katılması ve elini cebine atması değil miydi? İşte bu öneri tam da bunu karşılıyor. Kamuoyunun ve aydınların tek beklediği budur. Başka herhangi bir çözüm kabul görmeyecek ve bu mücadele sonuna dek sürdürülecektir.",male
482,"Öncelikle çok iyi oynayan Antalyaspor'u kutlamamız lazım. Harika mücadele ettiler, savaştılar. 3 puan alarak da düşme potasından uzaklaşıp 'Oh be' dediler. Uzun süre maç kazanamayan Manisa ve G.Birliği'nden sonra Antalyaspor da Galatasaray maçı ile kendine geldi. Sarı-kırmızılı takım herkese can veriyor. Galatasaray sezonu bırakmış. Oyuncuların tamamı 'önümüzdeki yıl var mıyız yok muyuz' diye düşünüyor. Çoğu da 'yokuz' diyordur. Yeni bir teknik direktöre rağmen fişi çekmişler. Galatasaraylı oyuncuların bu kadar bitik, moralsiz, kondisyonsuz olması çok üzücü bir durum. Yerlisi, yabancısı bütün oyuncular vurdumduymaz. Bülent Ünder ne yapsın? Hagi geldi olmadı, Ünder geldi olmadı, Arda geldi olmadı. Ne yapsalar olmuyor. Yeni stada rağmen Galatasaray'da iyi giden hiçbir şey yok. Galatasaray çok büyük bir kulüp. Şampiyon olmazsa hiçbir şey olmaz. Ama manzara karanlık. Genel olarak 3 yıla baktığımızda hatalardan hiç ders alınmadığı görülüyor. Galatasaray son 3 yılda 93 maçta 31 kez yenilmiş. Aynı periyotta Trabzon 18, F.Bahçe 19, Beşiktaş 21defa mağlup olmuş. Yenilen gollerde de Galatasaray açık ara önde. Galatasaray'da büyük bir kaos yaşanıyor. Bunun nasıl çözüleceği de belli değil. Transferlerde büyük yanlışlara düşüldü. Galatasaray'ın formasını koysan şu andakinden daha fazla puan toplar. Galatasaray'da her şey değişiyor ama başarı gelmiyor. Kadro ile bu kadar oynanmaz. Oyuncular ve takım iflas etmiş durumda. 2 yıldır söylüyorum. Galatasaray'da oyuncu kalitesinden çok profesyonellik anlayışında sorun var. Oyuncunun önce kalbi olacak. Profesyonel olacak. Bir oyuncu kötü oynayabilir, kötü pas atabilir ama kötü koşamaz. Kötü mücadele edemez. Kötü savaşamaz. Bugün G.Saray'ın en iyi oyuncusu, en güvenilir futbolcusu dediğimiz Milan Baros 62 maçta 22 kart görmüş. Kendisine çelme takılması gereken bir hücumcu bu kadar kart görmez. Ben ne yapayım attığı golleri. Bu, formasına saygısızlıktır. Zaten problem bundan kaynaklanıyor. Bu tip oyuncularla başarı gelmez. Mantalitenin değişmesi gerekiyor. Galatasaray'da Servet'in dışında kime kefil olabilirsiniz? Yeni gelecek olan başkan ve yönetim bunları üst üste koyarak ciddi bir hesap yapacak. Buna göre davranacaklar.",male
483,"Fenerbahçe şu anda çok moralli. Sivas maçıyla başlayan müthiş bir seri yakalandı. Devre arasında Fenerbahçe kulübü darmadağın bir haldeydi. Bu krizde Aziz Yıldırım ile Aykut Kocaman el ele verdi ve sonuçta bütün sorunlar geride kaldı, bugünlere ulaşıldı. Her şeyi perde arkasında hallettiler. Tebrik etmek gerekiyor. * * * Aslında sarı-lacivertli futbolcuların, geçen hafta İnönü'de Beşiktaş karşısında elde ettikleri müthiş moral nedeniyle Kasımpaşa karşılaşmasına iyi hazırlanmaları mümkün değildi. Öyle olduğunu da gördük zaten. Fenerbahçe kötü oynadı, fizik ve psikolojik olarak iyi değildi ama Alex de Souza faktörü nedeniyle yine kazandı. Fenerbahçe önceki maçlar gibi üretken değildi. * * * Sarı-lacivertli futbolcuların rehavet mazereti olabilir, bu da kabul edilebilir. Ama bu Gençlerbirliği karşılaşmasını kazanmak için yetmez. Fenerbahçe'nin üretken olamaması, oyundan diğer karşılaşmalırın tersine erken düşmesi ve hemen savunmaya geçmesi düşündürücü noktalar. Futbolda bir gerçek var: Atan tutan lazım. Fenerbahçe'de Alex atıyor, Volkan tutuyor. Alex kendini çok geliştirdi. Sezon başındaki durumuyla şimdiki hali arasında dağlar kadar fark var. Artık inanılmaz deparlar atıyor, olayı sahiplendi. Selçuk için 'Görünmez kahraman' derler ama hayır, Selçuk görünen kahraman. Bütün pozisyonların içinde, basıyor, kesiyor... Santos da inanılmaz bir gelişme gösteriyor. Sezon başındaki hali göz önüne alındığında bunu net olarak görebiliriz. Hâlâ kalitesinin altında oynuyor ama en azından sorumluluk alıyor. Ciddi oynuyor. Yobo baya sağlam ve iyi bir oyuncu. Mehmet Topuz muhteşem oynuyor. * * * Emre'de düşüş var. Emre'nin elektriği iyi değil bu aralar. Emre'nin bir şeylerden mutsuz olduğunu düşünüyorum. Yoksa çok daha iyi şeyler yapabileceğini biliyorum. Bir iki hafta iyi oynasa öyle devam edebilir. Buna ihtiyacı var. Niang'ı da dağınık ve yorgun görüyorum. Kasımpaşa gibi rakipler genelde çantada keklik gözükür. Bunun böyle olmadığı birçok kez ıspatlanmıştır. Fenerbahçe'nin kazanarak kritik bir virajı döndüğünü söyleyebiliriz.",male
484,"Bu, Demokrasi Değil 26 Kasım 2011 Cumhuriyet Demokrasi zaten örgütlü toplumlarda olur. Örgütlü toplum, bütün toplumsal sınıf ve tabakaların, meslek gruplarının örgütlü olduğu toplum demektir. Böyle toplumlarda, bu sınıf ve tabakalar arasında bir denge oluşur. Toplumsal çekişmeler sürer. Buna sınıf savaşımı da diyebiliriz. Fakat aralarında bir güç dengesi oluşmuştur. Siyasal erki ele geçirmede hiçbiri ötekini mutlak olarak alt edemez. Bu arada demokratik rejimin evrensel kuralları da oluşmuştur. Bunlar özetle, temel insan haklarıdır. Bu haklar da özetle, başta yaşama hakkı ve düşüncelerini dile getirme özgürlüğü olmak üzere, demokratik toplumların anayasalarında yer alan başlıca hak ve özgürlüklerdir. Bu söylediklerimi kuşkusuz, en alt düzeyde bile yurttaşlık bilgisi dersi almış, bu konuda çok bilgi edinmiş herkes bilir. Fakat ne yapalım ki yine de ülkemizdeki siyasal sistem demokrasi olarak biliniyor ve çoğunlukla da öyle sanılıyor. Oysa bu demokrasi değil, demokrasi adı altında bir egemen sınıflar diktası, günümüzde ise daha da kötü, kaypak, ikiyüzlü, utanç verici, demokrasiyle uzak yakın ilişkisi bulunmayan ucube bir sistemdir. *** Öncelikle, toplumumuz örgütlü değil. Bugün tu kaka edilmek istenen (belki de yakında yargı önüne çıkarılacak olan) 1960 süreçlerinde çok kemiğe bürünen toplumsal örgütlenmeler (özellikle emekçi örgütlenmeleri) sonraki darbelerle hemen hemen ortadan kaldırıldı. Güçlerini büsbütün yitirmemekte direnenlerin karşısında ise (kendi içinde de değişime uğramış ve cemaatlere teslim olmuş) bir egemen sınıf devleti var. Böyle bir toplumda demokrasiden söz edilemez. Seçim sistemi ise bir başka ucubedir. Yüzde onluk baraj ve büyük ölçüde parti liderlerinin seçtiği temsilcilerden oluşan bir Meclis’e zaten ulusun Meclis’i denemez. Bu, demokrasi değil, demokrasinin karikatürü, bir kendi kendini ve ulusu aldatmacadır. *** Şimdi daha somut örneklerle bu aldatmacayı vurgulayalım. En son bir örnekle, Dersim olgusunu irdeleyerek demokrasinin nasıl gülünç bir oyuncağa, bir yalan ve demagoji sahtekârlığına dönüştürüldüğünü göstermeye çalışalım. Devlet Dersim’den özür diliyormuş ve tarihimizle bu yüzleşme toplumumuzun demokratikleşmesi yönünde çok önemli bir adımmış. Birkaç omurgasız, kimliksiz medya erbabı dışında böyle bir yalana gerçekten inanan var mı? Timsah gözyaşlarını ciddiye almak olası mı? Politik bir sözüm ona kurnazlığı, karşıtlarını faka bastırma manevrasını, bu birkaç kimliksiz, omurgasız dışında kim demokrasi adına ciddiye alabilir? Tarihle yüzleşmek böyle mi olur? Ayrıca, dört bir yandan sorunlarla kuşatılmış, sayısız toplumsal, ekonomik, ahlaki sorunların bataklığında bocalamakta olan bir ülkenin öncelikli sorunu tarihiyle yüzleşmek mi, yoksa var olan sorunlara çözümler arayıp bulmak mıdır? Zindanlar gazetecilerle, düşünen insanlarla, büyük çoğunluğunun yurtsever olmaktan başka bir suç ve günahlarının bulunmadığı çok açık asker ve sivil aydınlarla dolup taştığı; hiçbir onur ve şeref sahibi insanın yarınından güven duymadığı bir ülkede, hangi demokrasiden, hangi tarihle yüzleşmeden söz ediyoruz? Bu, demokrasi değil, demokrasi adı altında oynanan bir yalan, iftira, çamur atma, kara çalma komedisi, sonuç olarak da (pek çok aklı başında insanın görüp söylediği, dile getirdiği gibi) Cumhuriyetin temel değerlerini tersine çevirerek Türkiye’yi Cumhuriyetle girmiş olduğu yörüngenin tam tersi yönde bir yok oluşa sürüklemektir. *** Ana muhalefet partisinden bir milletvekilinin bu konuda başlattığı girişimin ve aynı partiden bir belediye başkanının yaptığı açıklamalar da demokrasiyle (ve iddia edildiği gibi parti içi demokrasiyle) uzak yakın ilişkisi bulunmayan saçmalıklardır. İçinde her kafadan bir sesin çıktığı bir siyasal parti olamaz. Her kafadan bir sesin çıkması demokrasi değil olsa olsa kargaşadır. Bir konu gündeme getirilecekse, partinin ilgili organlarında tartışılarak, olgunlaştırılarak, buna uygun ortamlarda ve platformlarda dile getirilir. Eğer bu yapılamıyorsa, siyasal kuruluştan ayrılarak buna olanak veren başka yapılanmalar içinde yer alınır. Bunun ötesinde söylenecek her söz, her davranış, bilinçli ya da bilinçsiz, kendi örgütünü sırtından hançerlemektir. *** Bu, demokrasi değil. Sözcüklerin yerini değiştirsek de sonuç değişmiyor: Demokrasi bu değil… Sivil dikta, omurgasızların desteğinde, Türkiye Cumhuriyeti’nin kökünü kazıma yürüyüşünü sürdürüyor…",male
485,"Hatalardan ders alınmış Mersin-Beşiktaş karşılaşması enteresan oldu. Mersin'in ligde 3 mağlubiyeti var: Fener, Bursa ve Beşiktaş. Çok açık futbol oynuyorlar. Futbol oynamaya çalışıyorlar. Dün maç 5-0 da olabilirdi, 1-1 de... Mersin-Beşiktaş karşılaşması enteresan oldu. Mersin'in ligde 3 mağlubiyeti var: Fener, Bursa ve Beşiktaş. Çok açık futbol oynuyorlar. Futbol oynamaya çalışıyorlar. Dün maç 5-0 da olabilirdi, 1-1 de bitebilirdi. Edu, Quaresma ve Holosko'nun beceriksizlik vuruşları olmasa farka giderdi siyahbeyazlılar. Ancak Beşiktaş'ın kalecisi Cenk topları çıkarmasa Mersin de kazanabilirdi. Mersin'in bütün maçları aslında böyle. Nurullah Sağlam, Hakan'ı orta sahadan çıkarıp iki forvet oyuna sokunca Mersin çok açık vermeye başladı. Maçın kırılma anı buydu. *** Beşiktaş dün sahaya farklı bir kadro kurgusu ile çıktı. Defansta İsmail, Egemen, Sivok ve Hilbert defansta görev yaptı. Bu bence siyah-beyazlı takımın ideal savunması. Orta alanda Fernandes'i kesti. Fernandes yetenekli bir oyuncu ancak son 1 aydır düşüşte. Fiziği yetersiz. Carvalhal geç de olsa Ernst'e haksızlık yaptığını fark etti ve Alman futbolcuya formayı verdi. Ernst eski Ernst değil ama çok vefalı, çok çalışkan bir futbolcu. Sonunda da formayı aldı. Carlos Carvalhal doğru bir kadro ile çıktı. Ancak Edu'ya çok şans veriyor. Bunu anlayamıyorum. *** Beşiktaş, Kayseri maçından ders almış. O karşılaşmadaki hatalar yapılmadı. Kartal'ın kazanması Fenerbahçe derbisi önceki çok önemli bir moral oldu. Futbolcuların güveni geri geldi. Yoksa takım iyice demoralize olacaktı ve derbinin de bir anlamı olmayacaktı.",male
487,"Perşembe günü Fenerbahçe'nin idmanına gitmiştim. Aykut Kocaman 'Biraz düşme yaşıyoruz' demişti. Biraz düşünceli görmüştüm Aykut hocayı. Takımını tanıması açısından bu çok önemli. Fenerbahçe dün Konyaspor karşısında ilk yarıda yüksek tempo ile oynadı. Müthiş efor sarf ettiler. Ama ikinci golü bulamadılar. İkinci yarıda ise oyundan düştüler. Biraz panikler gibi oldular. Fenerbahçe'nin 2-0'ı bulduktan sonra yine tuhaf bir hastalığı ortaya çıktı. G.Birliği ile Kasımpaşa karşılaşmalarında da bunu görmüştük. Bu rehavetten kaynaklanıyor olabilir. 2-0'dan sonra Fenerbahçe'nin organize oynamaması, pozisyon vermesi, üretken olamaması düşündürücü bir durum. Mesela Trabzonspor konsantrasyonu çok yüksek olarak oynadı ve kazandı. Bu bir avantajdır. Ama Fenerbahçe'nin konsantrasyonunda düşmeler yaşanıyor. Kaymaklı kadayıf... Dün Alex dün kötü oynadı. Birkaç son pası kötü verdi. Gökhan Gönül müthiş özverili. Sakatlandığı zaman bile oynuyor. Tabii bu performansını olumsuz etkiliyor. Dün Gökhan da iyi değildi. Sarı-lacivertli futbolcular oyundan düştüklerinde Aykut Kocaman müthiş bir hamle yaptı. Dia ve Semih'i oyuna aldı. Belki daha önce bu iki oyuncuyu sahaya sürebilirdi. Burada Kocaman'ın amacı topu ileride tutmaktı, farkı açmak filan değildi. Çünkü Niang çok top kaybediyor, etkisiz bir görüntü sergiliyordu. Topu ileride tutup rakibin gelmesini önlemeyi amaçlıyordu. Semih'in girdikten sonra golü atması Aykut hoca için kadayıfın üzerine kaymak oldu. Dia'dan ben daha etkili bir oyun bekliyordum. 'Nasıl olsa yeneriz' Stoch da bir antrenörlük başarısıdır. Uzun zamandır görev almayan bu oyuncuyu Aykut Kocaman dün sahaya sürdü. ""Bak seni kritik bir maçta oynatıyorum. Seni gözden çıkarmadım"" mesajı verdi. Stoch çok net pozisyonları harcadı, saç baş yoldurdu. Ama bence iyi oynadı. Bu kadar zaman sonra oynayıp, net pozisyonlar bulması önemliydi. Tabii bu tip maçlardan önce Alex, ""Nasıl olsa yeneriz"" diyor. Diğer futbolcular da aynı şekilde. Bu durum tehlike yaratabilir. Böyle dediğiniz anda her şey olabilir. Fenerbahçe'nin son maçlarında bunu görüyoruz. Rakipleri bunu değerlendiremiyor ama G.Saray'da bunları değerlendirecek oyuncular var. Bu futbol Türk Telekom'daki derbiye yetmez. Fenerbahçe iyi oynamayarak, yüzde 80 coşkulu oynayarak ve pozitif bir rakibi yendi. Taraftar da olaylardan müthiş etkilenmiş. Çok coşkulu bir şekilde takımı desteklediler. Konyaspor pozitif oynamaya çalışan bir takım. Fenerbahçe'nin antrenmanların dışında sağlık kurulunda da G.Saray, Beşiktaş ile çok büyük fark var. Fenerbahçe'de sakatlanan oyuncular hemen dönüyor. 1 ay oynayamaz denen futbolcu bir hafta sonra forma giyiyor. Galatasaray'da ise sakatlanan dönmüyor. Bu çok önemli bir faktör.",male
488,"Dilenen köpekler ve istikrar! Biraz baş ağrısı. Biraz muamma. Biraz hayret. Biraz sabah serinliği. Biraz kaçış. Biraz hayat. İlle de istikrar. Baş için. Atılan her adım için!... Geçtim yavaşça, ilk kez gördüğüm çok pahalı arabaların arasından. Arapça ve Latince plakalar, Amerika'dan Uzakdoğu'ya, Avrupa'dan Ortadoğu'ya kadar yayılıyor, arabayı, her gün trafikte gördüğümüz cinsin dışında başka bir âleme götürüyordu. Bir tutam Ahmet Haşim ziyası olsaydı şimdi elimde. Zêkanın hangi kabuğunu soyardı cümleler? Belki ilkin parayla kurulabilecek bu istikrarın tutkuyla da çok yakından ilgisi olmalıydı. Geçtim. Bir kadın kucağında bebeğini emziriyor parkta. İkide bir aradan polis arabası geçiyor parkta, istikrar adına olmalı da. Fakat baş ağrısı. Döne dolana. Kararıyor. Ne biraz hayret bırakıyor ne sabahın serinliği ne de kaçışa heyecan katacak yaşama isteği. Pencere boydan boya gürültü perdesi. Nereye akıyor bu zaman, bunca karmaşa, siren, soğutma sistemi uğultusu nereye? Başıma mı, başımın çok içlerine, teklifsiz sokula sokula, istikrarımı yok etmek için mi? Beynim güneşin altında kalmış yaş ve lifli ceviz tanesi gibi kaynıyor. İstikrar. Nereden takıldın ağıma? Çıktım, aynı parkta, kadın gitmiş. Anne, istikrarın sadece karnı değil herhalde. Geleceğe doğru örücü sanki zamanı da. Kalkıp gitmesinde kabaran bir süt duygusu mutlaka vardır. Yalnız, arabalar, arabalar inadına çoğalmışlar. Daha doğrusu arabalar çoğalmamış da meraklılar çoğalmış. Tıpkı araba plakaları gibi onlar da her milletten. Hücuma uğramış halde şehir. Dünya yıllardır biriktirdiği merak barajının kapaklarını açmış da herkes buraya akmış gibi. Zencisi, sarışını, kibarı, sıradanı, Balkanlısı, Orta Asya kokanı, neredeyse hepsi burada. Arada bir şehrin yerlilerinin de sesi çıkıyor. 'Vavvv! İnanamıyorum! Olmaz böyle şey! Fotoğrafımı çeker misin!' sesleri havaya dağılıyor. Lamborghini, Maserati, Ferrari, Pontiac... Daha ne var böylesi merakları renkli balonlar gibi pat pat patlatan, ateşleyen. Ben de dedim, bozma şu istikrarı. Birkaç pahalı ötesi arabaya yakından baktım. Üzerlerine yapıştırılmış şekilleri gözden geçirdim. Belli ki birkaç gün burası merak kadar yüksek ilginçliğin parkı olacak. Ama, ya istikrar! Geçtim. Sıcak, ceketleri itiyor. Yakında şapka bile isteyecek. Sağda solda, ufuktan yükselen bulutlar rutubet saçıp geçiyorlar. Zaten her şey açılmış açılacağı kadar. Başım, yere mi düşecek birazdan? İstikrar. Kırmızı ışık yanmıyor. İlk kez oluyor bu. Her gün mutlaka bir kez altından geçtiğim trafik lambaları yanmıyor. Tesadüf ve ilk adımı belirliyor akışını trafiğin. Ama, yine de insan, birkaç metre sonra ne olacağını hiç bilemez hayatında. Biliyorsa ona hayat denmez. Bu bilememek, birkaç metre sonrayı da hesap etmemeyi getirir beraberinde. Yoksa kımıldayamaz insan. Obsesyondan yığılır. İnatçı merkep gibi hareket etmez. Ben de nerEden bilecektim birazdan göreceklerimi, dünyanın değme sinema yönetmeninin, modern sanat küratörünün dahası kamera şakacısının aklına bile gelmeyecek bir olayla karşılaşacağımı? Bilemeyiz işte. Bilemediğimiz için istikrar da saçmadır. İstikrarı, düzeni yürütmek, mevcudu korumak fikrine dayanır. İstikrar isteyen hem halinden memnundur hem de yaratıcı hamlesini yitirmiştir. O yüzden hayatın hakikatine terstir istikrar. Sürpriz değildir, sadece yaşamak değişime açık kalmaktır. İstikrar isteyen ölümü de kabul etmez. Ölmek istemez. Ebedi şeflik tohumu saklar onda. O, işte, manzara birden filmin kurgusunu parçaladı. Baş ağrısını bir yılan gibi kuyruğundan sallayıp sallayıp çok uzak bir yere fırlattı, ölümün mezarına gömdü. Adam, kahverengi gömlekli adam trafik lambasına yaslanmış karşıya bakıyordu. Tam karşısındaki trafik direğine bakıyordu adam. Karşı direğin dibinde biri beyaz biri alacalı iki köpek yatıyordu. Sıcaktan mı, adamın vermeye çalıştığı mesajdan mı bilinmez, köpekler, dilleri dışarıda, başlarını sağa sola çeviriyorlardı. Ve ikisinin ortasında gül desenli bir büyük su bardağı. Bardağın içinde birkaç lira. Geçtim. Ne yapacaktım ya! Tamam dedim, ilk kez böylesi bir dilencilik örneği gördün. Fena da değil. İçimden bir gıdıklanma. Bir gerilim. Gülüp içimdeki bütün ağrıyı şehre fırlatacağım. Döndüm. Bu kez ilk bakışta göremediğim bir iki detayla çarpıldım. Adam aynı zamanda iki köpeğin önüne bir mini teyp koymuş, durmadan Ferdi Tayfur şarkıları çalıyor. En acıklı, en dokunaklı arabesk. Ve yine adamın köpeklerle çekilmiş bir fotoğrafı. Bu kez tıraşlı adam. Temiz. Sonra kalın süt kahverengisi kâğıda özenle yazılmış şikâyetname. Veryansın. Belediye istikrarını bozmuş adamın. Köpekleriyle mutluluk içinde yaşarken, gelmiş, sokak köpeği muamelesi yapmış. Kısırlaştırmış onları. Üreme haklarını elinden almış. Düzen kalmamış. Adalet parçalanmış.... İstikrar. Bozmuş.",male
489,"Fenerbahçe'nin iki gün önce Galatasaray'ı yenmesi, zirvenin takipçisi Trabzonspor'u strese sokmuştu. Bir de sezon başında arkadaki beş oyuncudan Onur, Egemen, Serkan ve Cale olmayınca (Serkan da alışılmış yerinde başlamadı) takımın düzeni bozuldu. Trabzonspor'un kötü başlamasında iki sebep vardı. Gençlerbirliği ilk bölümde iyi futbol oynadı. Islak zeminde uzaktan şut denemeleri yaptılar. Bunlardan biri de gol oldu. Trabzonspor 20'den sonra iyi futbol oynadı. Uzatmalarla birlikte bunun 79 dakikalık bir süreyi bulduğunu belirtelim. Şenol Güneş'in maça Tayfun-Serkan arkalı önlü başlaması hataydı. Devre arasında hatadan döndü. Tayfun'un yerine Alanzinho'yu sahaya sürdü. Serkan alışılmış yerine, sağ beke geçti; Alanzinho orta sahaya, hatta forvete de yakın oynamaya başladı. Manisa ve Beşiktaş maçlarının benzeri Ankara'da oynandı. Benzer goller oldu. Ve Trabzon bence hak ettiği maçı kazandı. İlk golde Giray hafif ofsayt olmasına rağmen. Üç tane kritik hamle yaptı Şenol Güneş-Ünal Karaman ikilisi oyunda her türlü riski aldı. Hatta çok kötü oynayan Jaja'yı da kulübeye çektiler. En son Umut'un yanına Polonyalı ikizlerin forvet olanını sokup, fiziki guardı düşen (Bunu da Trabzonsporlular ikinci yarıdaki istekli futbollarıyla sağladılar) Gençlerbirliği önünde üç puanı aldılar. İyi top oynayarak kazandılar. Onur, Türkiye'nin en iyi iki kalecisinden biri... Yokluğu elbette dezavantaj. Onur'un yerine kaleye geçen Tolga belki uzun süre oynamamaktan dolayı hatalı diyebilsek de, maçta üç tane çok kritik hamle yapıp Trabzonspor'u oyunda tuttu. Gençlerbirliği takımı skoru bulduktan sonra oyuncu yapıları kontratağa uygun olmasına rağmen (Yasin, Hurşut, Serkan Çalık, Mustafa Pektemek) ve rakibi Trabzonspor risk almasına rağmen gerektiği gibi kontraya çıkamadı. Dönen topların hepsini Trabzonspor alınca çok mahkum kaldı.",male
490,"Şiirlerimde “sigara” sözcüğünün kaç kez geçtiğini saymadım. Fakat belleğimde “sigara”lı dizelerimin sayısı değil... Örneğin, bir yirmili yaş şiiri olan “Sonbahar Ezgisi” şöyle başlar: Caddeden liseli kızlar geçiyordu “Medeni Hukuk”u usulca kapattım. İmtihanmış, paraymış, etiketmiş İnadına bir sigara yaktım... Ondan daha da önceki yılların, kitaplarımda da yer almamış bir liseli “aşk ve avarelik” şiirinde ise, kentin sokaklarını, “gönlümdeki sevgili” ve ağzımdaki (sigara bile değil) “cigara” ile dolaşırım... Bu “cigara” sözcüğü Attilâ İlhan’dan gelmiş olmalı... Hayran olduğum şiirlerinden “Kaptan”ın unutulmaz dizelerinden biri (ezberden yazıyorum) şöyledir: “ağzında yoksul bir ıslık, ıslak bir cigara gibi...” Sonradan Attilâ İlhan’ın sigara tiryakisi olmadığını öğrendiğimde bayağı şaşırmıştım... *** Peki ben kendim sigara tiryakisi miyim? Benim gibisine sanıyorum ki tiryaki denmez. Paket taşıdığım zamanlarda bile öğleden önce sigara yaktığım nadirdir. Fakat sigarayla, şu “cigara”lı şiiri yazdığım zamanlardan başlayarak, diyebilirim ki birkaç yıl öncesine kadar, hep sorunlarım oldu. Hiçbir zaman sıkı bir içici olmadım. Yarı doluyken ya da belki içinden bir tane yakmışken, bir daha ağzıma sigara koymamak üzere buruşturup attığım paketlerin sayısı değildir. Zaman zaman, uzun süreler ara verdim sigara içmeye. Örneğin 10 aylık cezaevi yaşantısında, amaçladığım yaşama disiplini gereğince, tek bir sigara içmedim... Yazma konusunda sigaranın bir işe yaramadığını; ve hatta tam tersine, bir dize bulmak amacıyla üst üste yakılan sigaraların dizeyi bulmaya yardımcı olmak şurda dursun kafayı kazana çevirerek yaratıcılıktan büsbütün uzaklaştırdığını, yazma işlerinin daha tam başlarında fark etmiştim... Buna karşılık ömrüm boyunca sigarayla çekişmem de hiç sona ermedi. Şimdilerde (ve çoktandır) sigara içicisi değilim. Fakat çoğu kez akşamüstleri, iki tek atarken, sigara değil ama küçük ya da orta büyüklükte bir “sigar”dan birkaç nefes almayı; ya da bir çalışmayı noktaladığımda, “kendimi ödüllendirmek” için aynı şeyi yapmayı seviyorum ve kendimi bu “keyif”ten mahrum etmeye hiç de niyetli değilim. *** Bunları neden yazdığımı ya da durup dururken yazmadığımı anladınız kuşkusuz... Sigara yasağına karşı olmak benden ırak olsun. Keşke yaşamlarımızda böyle bir şey hiç olmasaydı... Fakat oldu... Şimdi ne yapacağız? Filmlerde yapıldığı gibi, şiirlerden, öykülerden de “sigara” sözcüğünü çıkarıp atacak mıyız? Sigaralı fotoğraflarımızı imha mı edeceğiz? Aptalca, daha da öte faşist bir sansürcülük olmaz mı bu? Ben sigara içilen bir çağa aitim... Buna karşılık, sigara içenlerin içmeyenleri zehirlemesine kuşkusuz ki karşıyım. Çocukların sigara içiciliğine özendirilmesi ise bana göre cinayet işlemekle eşdeğerlidir. Fakat günümüzdeki sigara yasağının sunuluş ve uygulanış biçiminde; sigara içmeyenlerde sigara tiryakilerine toplum dışı insan, neredeyse cüzamlı gibi bakma eğiliminin kışkırtılmasında; içki içilen yerlerde de sigara yasağı saçmalığının getirilmesinde, ülkemizde şu andaki siyasal iktidarın niteliğine de bakarak, insan sağlığına ilişkin kaygıların ötesinde birtakım kötü kokular alıyorum. Ve bu kötü kokuların, sigara dumanından daha zehirleyici olmadığını düşünüyorum...",male
491,"Musakka ve Güney Kore Her maharetli aşçının yaptığı gibi elinde bıçak tuttuğunu unutarak kolunu ustalıkla kaldırıyor ve 'ben bütün dünyayı doyurdum sizi mi doyuramayacağım' diyerek en üst perdeden meydan okuyor. Sözünün daha rüzgârı sönmeden bir gözüyle de tam karşımda oturan Güney Koreli bayana doğru hafiften gülümsemeli bir bakış fırlatıyor. Safranbolu'da, Bastoncu Pansiyon'da, bahçede, akşam güneşinin son zerrelerini ağaçların üstünde, çatı köşeciklerinde, pencere kepenklerinde yakalamaya çalışıyorum. Fakat öyle bir iddia ile karşı karşıyayım ki şimdi ne diyeceğimi bilemedim. Aslında ne sözü şakaya boğup karanfil çatlatmaya mecalim var ne de oturduğum yerden kalkmak isteğim. 'Benim yapamayacağım yemek yoktur. Ta Japonlar, Avrupalılar, Koreliler benim yemeklerimden bahsederler, gazeteler bizi yazarlar' demesin mi yeniden? 'Başımı kaldırmaksızın haydi, haydi diyorum, şimdi ben bir yemek ismi söylesem onu hiçbir zaman yapamazsın sen' diye mırıldanıyor, bana uzatılan ipi çekiyorum. 'Dolmam var, daha tenceresi bile soğumadı, sen yeter ki söyle bir' diyor, yine elindeki bıçağı alabildiğine yumuşak bir el hareketiyle göstererek...Güney Koreli çekik gözlerine gömülmüş bir yandan biber dolması, salata ve taze fasulyeden oluşan yemeğini iştahla yemeyi sürdürüyor, bir yandan da mutfaktan bahçeye bahçeden mutfağa sarkan söz kılıçlarından çıkan kıvılcımlarda anlam arıyor, şaşkın ve bir kadar meraklı... Soruyor... 'Musakka' diyorum birden. Neden diyorum, bilmeden. 'Musakka yapmayı bilir misin?' 'Bu akşam üstü yemeklerin kralı odur gözümde'...'Benim yapamayacağım yemek yoktur' diyor daha ben sözlerimin bile yutkunmasını bitirmeden. Kızaran yanaklarına yaydığı kısacık cümleler keskin. Aslında kadar kısa zamanlı bir cümle kuruyor kadar net ve hızlı konuşuyor ki, sanki tek kelime kullanıyor. Cümledeki kelimeleri vurguları birden devre dışı bırakıyor. Sonra da, 'Aman, dünyanın en zor yemeğini söyledin, musakka yapmak ne kadar uzun zaman alır biliyor musun sen? diyor hayıflanarak. 'Hayır bilmiyorum, zor mu? diyorum inatla ve onu yakalamışçasına. 'Zor demedim ben diyor' tekrar kolunu yukarı kaldırır gibi yapıyor. Bu kez elinde bıçak yok. Kaşık var. 'Ama, asla vazgeçmem, madem musakka dediniz yapacağım, aslında Japon büyükelçisi gelse ona bile yapmazdım. diye tebliğ ediyor yeniden. Şimdi bu Bastoncu Pansiyon'da, daha önce hiç görmediğim ama sesine yayılan karardan çok yakın tanıdığım hanımefendi karşısında ne yapıp ne söylemeliyim? 'Hüseyin Bey'i arayayım da bunları seçerek mi gönderdim diyeyim.' diyor geriden yarım bir sesle. Ben başımı yukarı kaldırıyorum. Her yanı ahşap pansiyonun balkonundaki diğer Güney Korelileri görüyorum. 'Musakka diyor ve üç kez vuruyorum masaya. Musakka. Karşımdaki Güney Koreli, 'Ne diyor? diye soruyor. 'Tatlı geleneksel Türk konuşması' diyorum ona. 'Ben diyor akşam yemeğimden çok memnunum'... 'Gördün mü bak, ne diyor Koreli?' diye dönüyorum sorarcasına. 'Fazla sürmez musakka' diyor, 'ben anlıyorum, İngilizce, Japoncam bile var' diyerek araya giriyor. 'Pardon, diyorum, aradınız mı Hüseyin Bey'i?'... 'Aradım ama cevap vermedi' diyor. 'Öztürk mü soyadı?' diyorum, 'Evet, evet eşi de Saniye' diyor. 'Peki sizin adınız ne?' diye soruyorum bu isimleri fırsat bilerek, 'Benim adım yok, ne yapacaksın benim adımı?' diyor ve kestirip atıyor. Ve ismi bir samanyolunun içinde sonsuza kadar kayboluyor. Bastoncu Pansiyon, öylesine şenlikli, öylesine çarpıcı bir yer değil. Cinci Han'ın hemen arkasında, Kaymakam Konağı'yla bitişik mütevazı bir yer. Ama, patlıcan musakkası yapmayı, bunu iddia ve ısrarla yapmayı vaat eden ve hemen eyleme geçen bir yer. 'Yanında tarhana çorbası yapsam' diyor. Ben sol tarafa, biraz başımı kaldırarak bakıyorum her defasında mutfağa. Mutfak öylesine büyük bir mekân değil. Fakat her şeyi yapmak, bütün dünyayı doyurup, patlıcan musakkası yapmak için çok uygun. 'Şimdi vazgeçmek mi istiyorsun yoksa? diyorum biraz kışkırtmak için onu, ismini bilmediğim hanımefendiyi. 'Başladım, başladım bile, on beş dakika içinde yaparım, pilav da ister misiniz yanında, cacıklarınız sarımsaklı mı olsun?' diye soruyor. 'Olsun olsun öyle olsun, buraların sarımsağı eşsizdir nasıl olsa' diyorum ben de. 'Hem salata da yapacağım. Her şeyde sızma zeytinyağı kullanacağım.' diyor. Güney Koreli genç kadın arada bir soru soruyor. Amasra'ya gideceğini, Karadeniz üzerinden Gürcistan, Ermenistan sonra İran'a geçeceğini söylüyor. 'Belki, Türkiye'ye dönüp oradan Suriye'ye geçeceğim.' diyor. Sonra kalkıyor. Tabağında bir tek parça zırnık bile kalmamış. Belli ki lezzet onu ileri götürmüş. 'Peki sen herkesi böyle mutlu etmekten memnun musun?' diye soruyorum. 'Neden memnun olmayayım, hem sabah kahvaltımı da etmediniz. Oysa size simitler, özel reçeller, ballar, yiyecekler hazırlamıştım.' diye hesap soruyor. 'Bizim suçumuz yok haberimiz de yok.' diyorum tekrar, 'Yarın sabah var, yarın sabah var.' diyorum. Pencereden kararlı başıyla uzanıyor. 'Her şey hazır, musakka da! diyor. Kalkacak gibi oluyorum, musakkaya yaklaşmak, kokusuna varmak sonra da gökyüzüne yıldızlara dalmak istiyorum. Bastoncu Pansiyon'da, kum saati ters çevriliyor kendiliğinden. Her şeyi unutuyorum.",male
492,"Sarkozy gidici, dostluk kalıcı ""Fransız devleti, tarihinin en zayıf cumhurbaşkanı olan Nicolas Sarkozy'yle birlikte zor bir dönem geçiriyor. Aklın yerini popülizm, mantığın yerini ucuz politika, onurun yerini bezirganlık alıyor"" Son dönemde ne zaman tatile çıksam, olayların göbeğine düşüyorum! Geçenlerde Londra'ya gittiğimizde tam isyan günlerine rastladık. Bu kez de Paris'te, Türklerin Ermeni tasarısını protesto için toplandıkları gün, kapanan yollar, bir polis ordusu ve elbette vakur biçimde bu yanlış kararı eleştiren vatandaşlarımızla karşılaştık. Unutmadan hemen söyleyeyim, vakur proteso tavrını hep koruyalım. Ve densiz hanım milletvekiline tehditler yöneltmek, bilgisayarını 'hacker' metodlarıyla sabote etmek gibi işlerle, aslında Fransız (ve dünya) kamuoyunda lehimize gelişen genel izlenimi olumsuza çevirmeyelim. Öncelikle, bu bana kişisel bir hesaplaşma gereği getirdi. Ben ki, Galatasaray lisesine girip Fransızca eğitim almam için ailem İzmir-Karşıyaka'daki evlerini satıp İstanbul'a göç etmiş, çok daha mütevazı bir yaşama razı olmuş ve böylece hem bana bir yol çizmiş, hem de yıllar sonra belli bir üzüntü, altından kalkılamaz bir minnet duygusu vermiş değil miydiler? Ve ben yolda devam edip Mekteb-i Sultani'de, yıllar sonra onların en ünlü nişanlarından biri, bana dönemin Fransız büyükelçisi tarafından verildiğinde yaptığım konuşmada dediğim gibi, yalnızca bir dil olmayıp aynı zamanda bir düşünce biçimi, hatta sistemi olan Fransızca'yı tüm incelikleriyle sökmeye ve ardındaki engin kültürü özümsemeye çalışırken, evet, çok ter döküp çok çaba harcadım. Ama karşılığını almadım mı? Öğretmenlerimizden 'mösyö' Garthy, fizik denen sevimsiz konuyu eşsiz hayat deneyimleriyle karıştırarak sunan bir tür ermiş değil miydi? Thomson'dan dilin son inceliklerini, Larroumets'den felsefe denen ummanın boyutlarını, Coudert'den kimyanın anlatılamaz cazibesini, ayrıca Ahmet Kutsi Tecer'den edebiyatımızın zenginliklerini veya Samih Nafiz Tansu'dan tarihin romantizmini öğrenmedim mi? Beni biraz da Galatasaray ve Fransız kültürü biçimlendirmedi mi? NİŞANIMI GERİ Mİ VEREYİM? Peki, şimdi bu yanlış ve haksız kararı protesto edenlere katılayım mı? Fransız mallarını kulanmayalım, filmlerini görmeyelim, şanson'larını dinlemeyelim diyenlere ben de mi ekleneyim? Nişanımı geri mi vereyim? Gerçek şu ki Fransız devleti, tarihinin en zayıf cumhurbaşkanı olan Nicolas Sarkozy'yle birlikte zor bir dönem geçiriyor. Aklın yerini popülizm, mantığın yerini ucuz politika, onurun yerini bezirganlık alıyor. Ne olup olmadığı yıllardır tartışılan bir konuda, gerçeğe ciddi, kapsamlı bir araştırmayla ulaşmayı denemek yerine taraflardan birinin görüşlerini yasaklamak, üstelik para ve hapis cezaları uygulamak hangi mantığa, hangi etiğe, hangi özgürlük anlayışına sığıyor? O yasayı geçiren ve yasaya düşünce olarak katılanlar arasında yeminli Türk düşmanları veya bunun kendileri için bir hak olduğuna inanan Ermenilerin yanı sıra bir grup iyi niyetli Fransız da var, biliyorum. O tipik Fransız özelliği: hep ezilenin, sömürülenin, haksızlığa uğrayanın yanında olmak, hep mağdurun cephesini seçmek... Bunu iyi niyetle, içtenlikle yaptıklarını da biliyorum: halkı, özellikle de aydınlarını tanımam. Ama hatalı olduklarını da söylememiz şart: Hiçbir düşünce cezayla yasaklanamayacağı gibi, soykırım dedikleri olayın tam da öyle olmadığı konusunda da öyle çok kanıt, görüş ve sav var ki... Özetle, tüm Fransa'yı ve tüm Fransızları düşman bellemeyelim. Unutmayalım ki onlar Kurtuluş Savaşı'nın en zor yıllarında, hatta kendi güçleri bile Anadolu yağmasına katılmışken, kamuoyu olarak bizi desteklediler, Türk bağımsızlığına inandılar, Mustafa Kemal'i yücelttiler. Fransa'yı gözden çıkarmamalıyız ve sanırım çıkarmayacağız. Sarkozy gelip geçecek, ama halkların dostluğu hep kalacak.",male
494,"Bela ve akıl Akıl her zaman iyilik getirmiyor. Hatta çoğu kez iyilikten çok kötülük, bela, sıkıntı, keder, acı getirdiğini söylemek yanlış olmaz... En azından başlangıçta ve akıllı kişinin kendisi için... Ataol Behramoğlu Bizden ve insanlık tarihinden bunun sayısız örneğini biliyoruz. Sokrates, Galileo, Bruno akla ilk gelen örneklerdendir. Bunlar akıllarıyla, görüşleriyle, buluşlarıyla insanlığın düşünce serüveninde çığır açmış kimselerdir. Sokrates ve Giordano Bruno “aykırı” görüşlerini yaşamlarıyla öderken, Galileo bu “ceza”dan kıl payı kurtuldu. Bizim 19. ve 20. yüzyıllarımız, “akıllı” olmayı canlarını vererek ya da hapislerde, sürgünlerde ömür tüketerek ödeyenlerin örnekleriyle dolup taşar. *** 19. yy. Rus yazarı Aleksandr Sergeyeviç Griboyedov’un “Akıldan Bela” adlı ünlü oyununun dilimizde yeni bir çevirisi yayımlandı (İkaros Yayınları). Yazımın girişinde akıllı olmanın getireceği olumsuzlukları sıralarken kötülük, bela, sıkıntı, keder, acı sözcüklerini birbiri ardına sırlayışım boşuna değil. Çünkü Rusça özgün netindeki “gore” sözcüğü bütün bu anlamları, daha da fazlasını içeriyor... Nitekim önce göz attığım Rusça-Türkçe sözlükte, benim saydıklarım dışında, ıstırap, gam, tasa, üzüntü sözcükleri de yer alıyor. Dilimizdeki bu sözcüklerin Rusça’da “gore” dışında çok sayıda başka karşılıkları da var. Belki de bütün dillerde bu kavramları karşılayan sözcükler; sevinç, mutluluk gibi kavramları karşılayanlardan çok daha fazla olmalı diye düşünmekten kendimi alamıyorum... *** Aleksandr Sergeyeviç Griboyedov’un kendisi de akıllı olmayı canıyla ödemiş seçkin bir 19. yy. Rus aydını. Diplomat. Sayısız dil biliyor. Tahran’da Rusya büyük elçisiyken isyancılar onu katlettiğinde 34 yaşındadır. Fakat canını orada yitirmese, kendi ülkesinde I. Nikola’nın despotik yönetimi sırasında ömrü ya Sibirya sürgününde sona erer ya da Puşkin gibi bir komploya kurban giderdi. Trajik ölümüyle ilgili olarak, kuşaktaşı Puşkin’in “Erzurum Yolculuğu”nda etkileyici bir bölüm vardır. “İki öküz koşulubir kağnı, sarp yolda yokuş yukarı ilerliyordu. Birkaç Gürcü vardı arabanın çevresinde. “Nereden geliyorsunuz?” diye sordum. “Tahran’dan dediler. “Ne götürüyorsunuz? “Griboyedov’u.” İran’da öldürülen Griboyedov’un Tiflis’e götürülen cesediydi bu.” Yazının devamında Puşkin’in, kuşakdaşı ve arkadaşı Griboyedov’a ilişkin duygulu, düşündürücü satırları yer alıyor. “Akıldan Bela” yı ve “Erzurum Yolculuğu”ndan Griboyedov bölümünü birlikte okumak tamamlayıcı olur... *** Bana Shakespeare’inkini anımsatan özlü ve akıcı bir manzum dille yazılmış “Akıldan Bela”nın konusu kısaca şöyle: Ülkesinden sıkılarak birkaç yıl yaşamını ülke dışında geçiren genç Çatski, dönüşünde Rusya’da her şeyi daha da kötüleşmiş bulur. Kabalık, cehalet, aptallık, dalkavukluk, çıkarcılık, ikbalperestlik, ikiyüzlülük, kitap ve aydınlanma düşmanlığı, sözüm ona “aristokrat” çevrenin başlıca özellikleri olmuştur. Daha kötüsü, çocukluk arkadaşı, sırılsıklam âşık olduğu Sofiya da bir başka ve değersiz genç adama âşıktır. Oyun boyunca Çatski’nin git gide artan umutsuzluğunu, kederini, isyanını ve çevresinde de anlayışsızlık, cehalet, kötülük çemberinin nasıl daralmakta olduğunu izleriz. Sonunda, onun eleştirileri karşısında bozguna uğrayan bu çevre, çözümü elbirliğiyle Çatski’yi deli ilan etmekte bulur. Zavallı genç adam, bu boğucu ortamdan kurtulmak için kendini yeniden Rusya’nın dışına atmaktan başka çare bulamaz... Griboyedov’un oyunu dilimize Rusça’dan çevrilen ilk yazınsal yapıt olma özelliği taşıyor... (1883, çev. Mehmet Murat.) Bundan çok yıllar sonra, 1945’te Z. Akkoç ve Ş. S. çevirisi ile MEB Klasikleri arasında yer almış. Şimdi bir kez daha günümüz Türkçesinin özellikleri ve olanaklarıyla okur karşısında. (İkaros Yayınları, çevirenler Cenk Gündoğdu ve Engin Toprak.). Günümüz Türkiyesi koşullarında bu bahtsız ve seçkin yazarın yapıtını okumanın ve sahneye taşımanın tam zamanıdır...",male
495,"Aptal yerine konmanın bu kadarı da olmaz Can Ataklı catakli@gazetevatan.com Milli Eğitim Bakanı, üyesi olmadığı halde Milli Güvenlik Kurulu toplantısına çağrılıyor. Bakan içerİde 1.5 saat kalıyor. Çıktıktan bir saat sonra eğitimde uygulanmak istenen 4+4+4 sistemi ile ilgili bir değişiklik açıklıyor. Akla doğal olarak “Milli Eğitim’de yapılmak istenen değişiklik MGK’da değiştirildi” fikri geliyor. Parantez açayım; Milli Güvenlik Kurulu kavramına oldum olası karşı çıktım. Herkesin askere yaranmak için adeta yarıştığı dönemlerde ve özellikle 28 Şubat’ta bu kurulun garabetini anlatan yazılar yazdım. Medyanın ve hatta siyasetçilerin “Konu Milli Güvenlik Kurulu’na götürülüyor” türü söylemlerini eleştirerek “Ne demek bu? Yani Milli Güvenlik Kurulu askerlerin seçilmiş sivil otoriteyi denetlediği bir organ mıdır ki, konu MGK’ya götürülüyor diyorsunuz” diye sordum. Her Milli Güvenlik Kurulu toplantısının “kritik” başlığı ile verilmesine karşı çıkarak “Aylık toplantı olmaz, hükümet ne zaman gerek görürse güvenlikle ilgili birimleri çağırır; görüş alır, talimat verir” diye yazdım. Bugünkü iktidar ise sözde demokrasi adına Milli Güvenlik Kurulu’nun oturma üzenini değiştirmekle yetindi sadece, gerisi aynen duruyor. Konumuza dönelim; zaten garabet olan Milli Güvenlik Kurulu’na üye olmayan bir bakanın çağrılması, bakanlıkla ilgili bir iş için olabilir. Tam bu sırada 4+4+4 gibi karşı devrim niteliğinde bir düzenlemenin yapılmak istenmesi akla “askerin buna tepkisi” olduğunu getirir. Nitekim Bakan’ın toplantıdan hemen sonra tamamında olmasa bile bir bölümünde geri adım atması da bu görüşü kuvvetlendirir. Dün konuyu yazdım. Askerin MGK’da etkisinin pek kalmadığını ama iktidarın “Çok üzerlerine vardık, biraz gazlarını alalım, bir istediklerini de yapmış gibi olalım” diye düşünmüş olabileceklerini de ekledim. Ancak önce Cumhurbaşkanı “Milli Eğitim Bakanı’nın çağrılacağı önceden kararlaştırılmıştı, 4+4+4 hiç görüşülmedi” açıklaması yaptı. İnandırıcı değil ama inanmaktan başka çare yok. Buna karşı Milli Eğitim Bakanı, hepimizi aptal yerine koyan inanılmaz bir açıklama yaptı. Milli Eğitim Bakanı yasa teklifinde bazı yanlışlar olduğunu, bunu Başbakan’a söylemek istediğini belirterek diyor ki “ Başbakan sağlık nedeniyle epeydir Ankara’dan uzaktı, kendisiyle bu konuyu yüz yüze görüşme imkânımız olmamıştı. Başbakanımız’la ancak MGK’nın toplandığı gün yüz yüze konuşabildik.” Pes yani. Bu sözler herkesi aptal yerine koymuyor mu? Bir bakanla bir başbakanın konuşacağı tek yer MGK’mıdır? Evet Başbakan rahatsızdı, evinde dinleniyordu, ama çalışıyordu da. Birçok kişiyi kabul ediyordu. Bakan evine gidebilirdi. Haydi olmadı Ankara’ya döndüğünde konuta da gidebilirdi. Ama ne yapmış, görüşme imkânını sadece orada bulduğu için MGK toplantısına katılmış. Ve işe bakın ki Başbakan’ı ikna ederek bir yanlıştan döndürmüş. Vallahi çok ayıp. Hepimizi bu kadar aptal yerine koymaya kimsenin hakkı yok. ***** Amerika’da evde eğitim nasıl yapılıyor? İktidar zorunlu eğitimi 12 yıla çıkarıyormuş gibi yapıyor ama, şimdilik vazgeçilen “evde özel eğitim” programı ile kızları okuldan uzaklaştırmayı amaçlıyordu. İktidar sözcüleri “evde eğitimin” gelişmiş ülkelerde yaygın olduğunu, çok iyi sonuçlar alındığını söyleyerek savunuyorlar. Gelişmiş ülkelerde bazı iyi sonuçlar alınmış olabilir, ama kültür ve eğitim düzeyi düşük, hele dinsel bazı baskılar nedeniyle kızlarını okula göndermek istemeyen ailelerde, bu konunun çok istismar edileceğini söylemek yanlış olmaz. Gelişmiş ülkelerde, örneğin Amerika’da evde eğitim var ama yüzde 1 oranında bile değil. Buna rağmen çok katı kuralları var. Liberal Demokrat Parti Genel Başkanı Cem Toker, bir bilgi notu göndererek, bizzat incelediği “Amerika’da evde eğitim”in nasıl olduğunu anlatmış. Okuyalım: “Amerika’daki “evde eğitim” uygulamasını 4+4+4 garabetine örnek göstermek şark kurnazlığıdır ve uygulamanın sadece başlığını dile getirmek kamuoyunu yanıltmak amaçlıdır. Ademimerkeziyetçi bir sistemle yönetilen ABD’de eğitim konusu tamamen eyaletlere bırakılmıştır. Federal devlet asgari şartlar koyarak eğitimi sadece fonlar. Doğrudur, 50 eyaletin tamamında ailelere çocuklarını evde eğitme hakkı tanınmıştır. Bazı eyaletlerde çocuğunu evinde eğitmek isteyen anne babanın ikisinin de lise, bazılarında üniversite mezunu olma şartı vardır. En katı kurallarla bu uygulamayı sürdüren eyalet New York ve Massachussetts’tir. Kurallardan bazıları şunlardır: Aile, ilk ve orta okul yaşındaki çocuğuna her okul yılı 180 gün ve 900 saat, lise yaşındaki çocuğuna 990 saat ders verdiğini veya ders aldırdığını devlete kanıtlamak zorundadır. Bu zorunlu dersler arasında, başta vatanseverlik, yurttaşlık olmak üzere matematik, İngilizce, tarih, coğrafya, sağlık bilgisi ve trafik kuralları bulunmaktadır. Aile, çocuğuna evde vereceği ders programını Eyalet Eğitim Bakanlığına onaylatmalıdır. Aile belli aralıklarla, çocuğa niteliklerini devletin belirlediği eğitmenler tarafından verilecek sınav sonuçlarını devlete iletmek zorundadır. Kural ve denetleme listesi daha çok detaylıdır. Evet Amerika’daki ‘evde eğitim’ böyle. Türkiye’de bunun değil, biraz benzerinin uygulanması mümkün mü?” ***** Meslek lisesi öğrencilerinin yemekleri kesilmiş Meslek lisesi öğrencisi bir okurumdan ilginç bir mesaj aldım. Size de iletiyorum, umarım ilgililer de okur ve gereğini yapar. Şöyle diyor okurum: “Sayın Can Ataklı; Belki yazdığım konudan haberiniz yoktur. Medyada da yer aldığını hiç görmedim. Meslek liseli öğrenciler öğrenim gördükleri branşlarla ilgili olarak haftanın üç günü iş yerlerinde staj (yerinde eğitim) görmektedirler. On yıllardır yapılan bu uygulamada öğrenciler asgari ücretin belli bir bölümü kadar maaş da almaktadırlar. Bu seneye kadar çalıştıkları kurumda öğle yemeği de yemekteydiler. Ne olduysa bu sene başında çocuklara öğle yemeği verilmeyeceği emirlendi. Üç beş öğrencisine öğle yemeği yediremeyen bir anlayışın tabletlerle, akıllı tahtalarla öğrencilerine önem veriyor gibi görünmesini takdirlerinize bırakıyorum. Saygılar.” NOT: Özel kuruluşlarda durumun ne olduğunu çok iyi bilmiyorum. Ama kamu kurumlarında staj yapan öğrencilerin durumu bu. ***** Tek amaç imam hatiplerin orta kısmını açmak Milli Eğitim’de 4+4+4 sistemine geçilmek istenmesinin tek amacının imam hatip liselerinin orta kısmını açmak olduğu anlaşıldı artık. “Kızları okuldan uzaklaştırmak” isteğinden vazgeçen iktidar milletvekilleri “Bundan vazgeçtik ama imam hatiplerin orta kısmının açılması yerinde duruyor” diyerek attıkları geri adımı savunuyor. Teklif veren sözcüler söze “meslek liselerinin ve meslek eğitiminin önünü açıyoruz” diye başlıyorlar ama sıra imam hatibe gelince bunların birer meslek lisesi olarak görülmediğini de itiraf etmekten çekinmiyorlar. Daha önce de yazdığım gibi imam hatipler Türkiye’nin “din adamı ihtiyacını karşılamak” için değil, (Sünni-Hanefi) dindar bir nesil yetiştirmek için kullanılacak. İktidar bu nedenle “Halkımız çocuklarının dini eğitim de alarak normal eğitimlerini yapmalarını istiyor, halkın iradesi buysa uyacağız” bahanesinin arkasına sığınıyor. ***** Almanya’da bir savcı Cumhurbaşkanı’nı koltuğundan edebiliyor. Çünkü orada kulun değil, hukukun üstünlüğü var. (Gani Yıldız)",male
496,"İlk Üç Madde 15 Ekim 2011 Cumhuriyet 1982 Anayasası, uğradığı sayısız değişiklikle birlikte günümüzde geçerliliğini sürdürüyor. Yeni anayasa tartışmalarının odağında, 82 Anayasası’nın (“değişmezliği” dördüncü madde ile hükme bağlanmış) ilk üç maddesinin yer alacağı görülüyor… Bu maddelerin birincisi ve üçüncüsü, 61 Anayasası’ndaki “Devletin dili Türkçedir” ifadesinin, yapılan bir ekle 82 Anayasası’nda “Devletin resmi dili Türkçedir” biçimini almış olması dışında birbirinin aynıdır. Her iki anayasanın, (82 Anayasası’nda daha uzun yazılmış olan) ikinci maddeleri arasında içeriğe ilişkin tek fark, 82 Anayasası’nda “Atatürk milliyetçiliği” tanımının yer alması… Her üç maddeye ilişkin olarak asıl önemli fark ise, 82 Anayasası ile gözümden kaçırmadıysam eğer, bir öncekinde bulunmayan “değişmezlik” hükmünün getirilmiş olması… Konuya şimdi biraz daha yakından bakalım… *** İki anayasanın da giriş bölümleri, uzun, karışık ve yinelemelerle dolu. Hele 82 Anayasası’nın girişi, bir yurttaşlık dersi niteliğinde. Sonuçta hukuksal bir metin olan bir anayasanın girişinde bu kadar çok söze, “ebedi varlık”, “yüce Türk milleti”, “Türklüğün tarihi”, “ölümsüz önder ve eşsiz kahraman Atatürk” türünden vurgulara gerek olmadığı çok açık… Her ikisinin bu bölümlerinde “milliyetçilik” vurgusunun da fazlaca yer aldığı göze çarpıyor. Buna karşılık, 82 Anayasası’nın girişinde “dinin politikaya karıştırılamayacağı” kavramının 61 Anayasası’nın bu bölümünde bulunmayışı ilginç… Yine 82 Anayasası’nın girişinde “kuvvetler ayrılığı” ilkesi ayrıca vurgulanmış… 61 Anayasası’ndaki “Türk milliyetçiliği” ve “Atatürk devrimleri” kavramları 82 Anayasası’nda “Atatürk milliyetçiliği, ilke ve inkılâpları” biçimini alıyor, vb… Özetle, bir anayasanın başlangıcında yer alacak sözler, böyle bir “önsöz”e gerek varsa eğer, kısa, özlü, yalın, açık, anlaşılır ve tartışılmaya yer bırakmayacak biçimde herkesçe kabul edilebilir olmalıdır… *** 82 Anayasası’nın “değiştirilemez” ilk üç maddesine bakalım… “Türkiye devleti”nin bir “cumhuriyet” olduğunu hükme bağlayan 1. madde üzerinde herhalde bir görüş ayrılığı bulunmuyor. Ama bu nasıl bir “cumhuriyet”tir? Tartışmalar belli ki bu nokta üzerine odaklanacak. Sözünü ettiğimiz her iki anayasanın 2. maddelerinde bu cumhuriyetin “ulusal, demokratik, laik, sosyal, insan haklarına saygılı” bir “ hukuk devleti” olduğu vurgulanmakta… 61 Anayasası’ndaki “milli” sözcüğü 82 Anayasası’nda “Atatürk milliyetçiliği” olarak değiştirilmiş… Bütün bu kavramlardan hangisi, hangi açılardan tartışılacak? Değişmezliği hükme bağlanmış üç maddeden biri olan 2. maddenin içerdiği temel önemdeki bu kavramlardan en olmazsa olmazı, “laik”liğe ilişkin olanıdır… Dinci bir yönetim de kendisini “ulusal”, demokratik”, “insan haklarına saygılı”, “hukuk devleti” vb. özelliklerine sahip bir yönetim biçimi olarak niteleyebilir… Yeni anayasa yapılırken “turnusol kâğıdı” işlevini görecek olan, “laiklik” kavramıdır… *** 3. maddenin içeriğini oluşturan “Türkiye devleti ülkesi ve milletiyle bölünmez bütündür” hükmünün ve “resmi dil” kavramının da tartışılacağı tahmin edilebilir… Her iki anayasada da yer alan biçimiyle “Türkiye devleti” tanımının yeterince açık, hukuksal ve birleştirici olduğunda tartışılacak bir yan olmasa gerek. Hiçbir anayasa, etnik kimlikleri “ulus”muş gibi gösterecek kavramlara açık kapı bırakamaz. Türkiye’nin, farklı etnik kimliklerin yüzyıllar içinde kaynaşarak oluşturduğu bir ulus devlet olduğu, tarihsel, sosyal, hukuksal bir gerçektir… “Türklük” kavramı da, anayasada yer alsa da almasa da, yurttaşlık kavramına indirgenemeyecek önemdedir ve herhangi bir etnik kimliğin adı değil, ulusu birleştiren bir üst kavramdır… Bu gerçeklerin, bugünkü kafa karışıklığında yeterince anlaşılamıyor olsa bile, eninde sonunda anlaşılacağına, anlaşılması gerektiğine inanıyorum. “Resmi dil” kavramına gelince… Devletin dili olmaz, fakat “resmi dil” olur. Bir ülke halkının, günlük yaşamında farklı diller konuşuyor olması; etnik, bölgesel vb. özellikler, tek bir resmi dil gerekliliğini ortadan kaldırmaz. Türkçenin resmi dil oluşu, herhangi bir dayatmanın değil, toplumsal, tarihsel, kültürel gerçekliklerin ve gerekliliklerin sonucudur… *** Ve son olarak, en üst makamlarca dile getirilen “Anayasanın ideolojisi olmaz” görüşü… Tam tersine, ideolojisiz bir anayasa olmaz. Türkiye Cumhuriyeti Anayasası’nın ideolojisi, Kurtuluş Savaşı’mızın ve Türkiye Cumhuriyeti’nin temellerini, varlık nedenlerini oluşturan, ulusal bağımsızlık ve aydınlanma ilkeleri olmak zorundadır.",male
497,"Bebek ağlaması İnsanı en çaresiz bırakan bir bebeğin ağlamaya başladığı andır.Zamanın tik takları sadece hızlanmaz, aynı zamanda çok ağırlaşır. Dipte çok dipte bir çamur yığınına düşer de insan ne elini kurtarabilir ne de ayağını. İnsanın boyu her ağlama atılımında santim santim kısalır adeta. Biraz daha biraz daha aşağı doğru çekilir. Eğer, bir yolu bulunup ağlama durdurulamaz, bebek yorulup susmazsa, insan da boyca küçülebileceği en kısa haliyle en kısa yoldan çıkıp gitmek ister bu dünyadan. Bir bebek neden ağlar, kime ağlar ne kadar süre ağlar burası hiç önemli değildir. Bazen ufaktan ufaktan yüz büzülmeleriyle, alın kırışmalarıyla, topuk vuruşlarıyla kendisini duyura duyura, hissettire hissettire başlar ağlayış. İnsan, bir şey yapabileceğini, önlem alabileceğini, istenmeyen fırtınayı durdurabileceğini zanneder. Tuhaf sesler çıkarır. Şirinlikler yapar. Bir bebeğin hiç anlayamayacağı cümleler kurar. Tatlı dilden güler yüzden medet umar. Eğilir, büzülür. Düşer, kalkar. Fakat ağlama bir kere bebeğin yüzüne gelip de takılmıştır ya, onu kendisinden başka kimse sökemez. Gel gör ki bir bebek ağladığını hiç bilmez. Ve birden, bir boranın patlaması gibi başlar bebek ağlamaya. Dağlardan iri iri taşlar sökülüyormuşçasına, yüksek ağaçlar boşlukta uçuşuyormuşçasına, mağaraların ağzı kapanacak, evlerin çatıları kopacak, kapı pencere sökülüp gidecekmişçesine başlar bebek ağlamaya. Yüksek bir ses nöbetidir bu. Bu güç, bu çaresiz bırakan, eli ayağı değil, aklı ve duyguyu da etkisiz bırakan güç bir bebekten başka kimsenin elinde yoktur. Topu topu bir yetişkinin ağlamasına biraz kederlenir, üzülür insan. Hatta sonunda gülmeye bile başlar. Çoklukla gülmeye yakındır yetişkinlerin ağlayışları. Oysa bebek öyle değil. Tıpkı bir deniz dalgasının sebebi çok dipten ve bilinemeyen bir yerlerden kopmuştur da gelip kıyımızda patlamıştır. Hiçbir şey, hiçbir dalgakıran, hiçbir akıl ve duygu manevrası önleyemez patlayışı. Çünkü bebek, doğadaki bütün seslerin toplamıyla birlikte ağlar. Onda, bütün dillerin ilk halleri saklıdır. Hissettiğimiz, henüz bilmediğimiz bir şeydir o. O yüzden çevresindeki bütün sesleri etkisiz hale getirir, yüzden dünyanın neresinde olursa olsun, hangi dili konuşursa konuşsun bütün insanları ilgilendirir, ilgisini çevresinde toplar. Anne çaresiz kalır. Baba çaresiz. Kardeşlerin umudu zayıflar. Pışpışlar, ninniler, sosyal ve toplu şirinlikler hep sesi dindirmek, duyulup da adlandırılamayanı ötelemek içindir. Ağrısı mı var, acıktı mı, uykusuz mu, bir şeyden mi korktu, dişi mi çıkıyor? Ah bir bilinse, bir bilinebilse, bebek doğrulsa da derdim şudur diyebilse? Ne çok ister insan bunu, bir bebeğin dile gelip konuşmasını, derdini anlatmasını ne çok ister. Bilse bile, her şeye rağmen bilse bile böyle bir şey olmayacağını ne çok ister. Çaresizlikten, bu yüze vuran ateşli çaresizlikten, beyin zonklatan bu ağrıdan bir önce kurtulmayı ne çok ister. Bir vapurda, bir otobüste, bir buluşmasında birden ağlamaya başlayan bebek, zamanın akışını değiştirir, ana değin konuşulanları anlamsızlaştırır, herkesin ne yana çıkacağını kestiremediği bir yön levhasına dönüşüverir. Beyninin tırmalandığını hissedenlerden tutun da içten içe öfkelenenlere, anneyi ve bebeği suçlayanlara, arsızlıkla yaftalayanlara, kalkıp da bebeği kucaklayıp biraz olsun gezdirmek isteyenlere kadar pek çok insan dikkati canlanıverir. Bir bebek ağlamaya başladığında çevredeki insanlar ayrışmaya, psikolojiler belirginleşmeye, gece ile gündüz seçilmeye başlanır. Herkesin içindeki kuş uyanır, kanatlarını çırpar ve konacağı dalı seçiverir. Nedense bir bebek ağlamaya başladığında, nedense böyle düşündüğümü bilmeden, nedense bilmek bile istemeden, bir meleğin elinde bir gümüş çekiçle, insanı sabır örsünde çekiçlemeye başladığını hayal ederim. Dilsizliğin bir dil olarak belirişini, insanın içindeki hayat bulamacını durulamak, gurur ve hükümranlık irinini sıyırmak için de başladığını var sayarım bir bebeğin ağlamaya başlamasını. Elbette gerekçesi ne olursa olsun, bir bebeğin, açlıktan, hastalıktan, yokluktan, soğuktan ve her tür sebepten dolayı ağlamasını hiç istemem. Fakat bir bebek kendisine ağlamaz ki, insana ve topluma doğru ağlar. Kendi çaresizliğinden adeta negatif bir şiir çıkarır. Notasız ve hiçbir sazla icra edilemeyecek bir beste yapar. Hayat kazanının gururlu homurtusuna karıştırılan bir alev tuzu gibi giriverir. Dahası, belki de en çok bunun içindir bir bebeğin ağlaması; dünyada sessizlik diye bir şeyin de olduğunu, sükun diye bir şey dolaştığını aramızda onu da söylemek içindir. Çünkü bir bebeğin ağlaması bitince asıl dünya yeniden başlar. Sessizlik gece yağmış kar gibi sabahı ışıtır. Dünya ne güzel dedirtir.",male
498,"AKP’nin işine gelmezse Özel Yetkili Savcılık kaldırılabilir Can Ataklı catakli@gazetevatan.com Özel Yetkili Savcılık uzun bir süredir tartışılıyor. Çünkü Özel Yetkili Savcılık kurumu, heyette askeri hâkim ve savcılar da olduğu için demokrasiye aykırı bulunan Devlet Güvenlik Mahkemeleri’nin yerine kurulmuştu. Aslında değişen bir şey yoktu, tek fark, artık askeri savcı ve hâkimlerin bulunmamasıydı. Bu yasanın çıkmasında askerin de önemli katkısı olduğunu unutmamak gerek. Askerler özellikle terörle ilgili suçlarda normal mahkemelerin görev yapamayacaklarını ileri sürerek “devleti korumak için” başka ülkelerde olduğu gibi Türkiye’de de önlemler alınmasını istemişti. AKP askerin bu talebinden rahatsız olsa da fazla karşı çıkamadı, DGM’ler yerine Özel Yetkili Savcılık getirildi, ne gariptir ki, yeni sistem öncelikle bunun için ısrarlı olan askeri vurdu. Çünkü AKP önce aleyhine olabilir diye düşündüğü ve açıkça endişe ettiği Özel Yetkili Savcılık konusunu zaman içinde çok iyi değerlendirdi, kendine tehdit olarak gördüğü kişi ve kurumların üzerine bu savcılarla gitti. Dikkatli okurlar hatırlayacaktır, Ergenekon soruşturmasının başladığı dönemde yandaşlar “Hukuka saygılı olun, bu yasaları siz çıkarmamış mıydınız?” sözünü koro halinde ve hatta biraz da alaylı biçimde söylüyordu. İktidar Özel Yetkili Savcılık kurumunu tepe tepe kullandı. Kimi beğenmiyorsa, kimden korku ve endişesi varsa yargıyı üzerlerine saldı; ne aydın, ne gazeteci, ne işçi, ne general, ne kozmik oda kaldı. Üstelik insanlar eziyet çekse de, adaletsizlik, korku ve dehşet ortamı yaratılsa da, sonuçta her şey yasalara uygun olduğu için kimsenin ağzını açacak hali de yoktu. Böylelikle eleştiriler ister istemez “uzun tutukluluk süreleriyle” sınırlı kalmaya mahkûm oldu. Şimdi durum değişti. İktidar ilk kez muhalif, tehdit ya da düşman gördüğü kesimlere karşı kullandığı Özel Yetkili Savcılık ile karşı karşıya geldi. MİT soruşturması iktidarı şoke etti. Silahın kendilerine dönme olasılığı da belirmişti. Önlem çok hızlı alındı. MİT yasası değiştirilirken, aslında asıl hedef Özel Yetkili Savcılardı. “Ayağınızı denk alın” mesajı verildi. Ancak savcılara ne kadar gözdağı verilirse verilsin, Özel Yetkili Savcıların bir süre sonra yine iktidara yönelmeyecekleri garanti değil. O halde en etkili çare Özel Yetkili Savcılığın kaldırılmasıdır. Nitekim Başbakan evinden AKP’li gençlere yaptığı konuşmada çok çarpıcı sözler söyledi geçen pazar günü. Dedi ki “Önümüze 367 engeli çıkarıldı, aştık. Anayasa’yı değiştirip, Cumhurbaşkanı’nın halkın seçtiği bir sistem getirdik. 27 Nisan muhtırası verildi. 28 Nisan’da sivil muhtıra ile yanıtını verdik. Partimiz hakkında kapatma davası açıldı, kapattırmadık. HSYK krizi çıkarıldı, HSYK’yı değiştiren Anayasa değişikliği gerçekleştirdik. Şimdiye kadar önümüze çıkarılan engelleri tersine çevirdik. Hiçbirine boyun eğmedik.” Başbakan açıkça “Bizim yolumuza kim engel koymaya kalkarsa öyle ya da böyle aşarız” diyor. Özel Yetkili Savcılık kurumunun artık AKP’yi de vurabilir olduğunun görülmesi, iktidarı harekete geçirecektir. AKP şimdilik Özel Yetkili Savcıların üzerlerine gelmesini “yasal şiddet” kullanarak önledi. Sıra bu savcılıkların tümden kaldırılmasına gelecektir. Yandaş medya zaten bu kampanyaya başladı bile. CHP de Özel Yetkili Savcıların kaldırılmasını istiyor. Acaba bir daha mı düşünmeliler? ***** Uludere unutuluyor Çabuk heyecanlanan, ani tepkiler veren ama yine çok çabuk unutan bir halkız. Uludere’deki faciayı hararetle tartıştık, Meclis komisyonları kurduk, gazeteciler sanki olayı çözecekmiş gibi bölgeye akın akın gitti. Sonuç var mı? Yok. Herkes olayın aslını değil de gönlündeki söylemeye çalışıyor. Savcılar güya çalışıyor, korucu sorguluyor, kaçakçıların görgü tanıklığına başvuruyor. Milletvekilleri İHA görüntülerini izleyip “kaçakçı mı, terörist mi?” ayrımı yapmaya çalışıyor. Oysa yapılması gereken çok basit: Olayla ilgili herkesin bildiği bazı sorulara cevap aramak. 1. İstihbarat nereden geldi? 2. İstihbaratı kim değerlendirdi? 3. Vur emrini kim verdi? İşte bu kadar. Bu soruların cevabını Cumhurbaşkanı, Başbakan, Genelkurmay Başkanı ve kuvvet komutanları biliyor. ***** Örgüt arayanlara cevap Devlet Denetleme Kurulu’nun Hrant Dink cinayeti raporu dün birçok gazetenin manşetindeydi. Rapor bir faciayı dile getiriyordu. Hrant Dink’in katledilmesindeki devletin ihmali gözler önüne seriliyordu. Mahkeme bittiğinde sözde aydınlar kıyameti koparmıştı. Çünkü mahkeme bu cinayeti Ergenekon davasına bir türlü bağlayamamıştı. O zaman da yazdık çizdik, “eğer varsa örgüt ortada, ama ne yaparsınız ki hepsi bu iktidarın adamı, onlar soruşturulacağına terfi bile ettiler” diye. Şimdi üstelik Cumhurbaşkanı’na bağlı Devlet Denetleme Kurulu aynı şeyi söylüyor. Ama bu bizim aydın çocukları pek ilgilendirmeyecektir. Cinayet Ergenekon’a bağlanamadıktan sonra ne faydası var değil mi bu tür raporların? ***** Teröristlerle görüşmeler açık olsun İktidar MİT şokunu yavaş yavaş üzerinden atıyor. Tehlike jet hızıyla yasa çıkarılarak savuşturuldu. İktidar sözcüleri şimdi tekrar “Oslo sürecine devamdan” söz etmeye başladılar. Oslo sürecinden kasıt, MİT Müsteşarı’nın teröristlerle yaptığı görüşmeler. Anlaşıldığı kadarıyla iktidar İmralı’daki terör lideriyle ve PKK’nın diğer yöneticileriyle görüşmelere devam edecek. Aslında artık bu görüşmeler gizli olmamalı. Halkın yarısından fazlası teröristlerle pazarlık edilmesinden hoşnut. Bunlar ortaya çıktıkça AKP’nin oyu artıyor. O halde Başbakan’ın özel temsilcisini gizlice başka ülkeye göndermesine, yabancı bir ülkenin hakemliğinde toplantılar yapmasına hiç gerek kalmadı. En doğrusu teröristlere “özel pasaport” verilerek Türkiye’ye davet edilmeleridir. Gelirler, hiçbir endişeleri olmadan, resmi törenle karşılanırlar, seçilmişlerden ve atanmışlardan oluşacak heyetlerle pazarlıklarını yaparlar, ardından basın toplantıları düzenlerler. Her şey açıkta olacağı için “kaset sızdırması” ya da bir savcının “işgüzarlık” yaparak soruşturma açmaya kalkması gibi tatsızlıklarla da karşılaşılmaz.",male
499,"Bugün 12 Eylül Bugün 12 Eylül 1980 darbesinin yıldönümü. Darbenin üzerinden 29 yıl geçti... Cumhuriyet gazetesinin değerli kalemi Ataol Behramoğlu '12 Eylül günlerinden söz etmek bana acı veriyor' diyerek bugünkü yazısında 12 Eylül'ü anlattı. Ataol Behramoğlu Cumhuriyet- Bugün 12 Eylül Yazımı bir gün öncesinden yazıyor olsam da gazetede yayımlandığı tarih (bugün) 12 Eylül. 12 Eylül günlerinden söz etmek bana acı veriyor. Bu acı sadece toplumsal alanda yaşanan yıkımlar, kişisel yaşamlarda açılmış yaralarla da ilgili değil. Geçen zamanı düşünmek de içimi acıtıyor. 12 Eylül 1980’in üzerinden 29 yıl geçmiş. Bu, kişisel yaşamlarımızın üzerinden de 29 yıl geçti demek. Tabii, hâlâ yaşamakta olanlarımız için... *** Bu sözleri kendi kuşağım, bizden daha yaşlılar ve biraz daha gençler için yazıyorum. 12 Eylül 1980’de henüz çocuk olanlar, yıl ya da daha sonrasında doğanlar için bu tarih ne gibi bir anlam taşıyabilir? Ateşin düştüğü yeri yaktığı, burada tam yerini bulan bir deyimdir. *** Birçok kez söylendi, yazıldı. 12 Eylül 1980 öncesindeki birkaç yılda tırmandırılan toplumsal gerilimin, siyasal cinayetlerin bir plana göre kurgulanıp uygulandığı bugün açık seçik görülebiliyor. Darbenin lideri görünümündeki general ve çevresindekiler de bu amaç için daha uygunları bulunamayacak nitelikte kimselerdi. Darbe, ülke içindeki işbirlikçileriyle birlikte ülke dışında planlanmıştı. Görünürdeki darbeciler bunun ne ölçüde bilincine sahiptiler, ne ölçüde kullanıldılar, bunu belki hiçbir zaman bilemeyeceğiz. Fakat bugün son demlerini yaşamakta olan görünürdeki lider, acımasızlığı, çok bilmiş cehaleti, irkiltici ve zavallı kibiri ile (size bir başkasını da anımsatmıyor mu?) böyle bir darbenin liderliği için biçilmiş kaftandı. Darbenin böyle bir kişinin genelkurmay başkanlığı sırasında gerçekleşmesi herhalde sıradan bir rastlantı değildi. Bu kişi belli ki çok öncelerden mimlenmiş, kollanmış, gözetilmiş, yönlendirilmişti. *** 12 Eylül’ün yıldönümünde 12 Eylül’den söz etmek gerekir, değil mi? Hele darbe sonucunda cezaevinde aylarca kalmış, sağlığı zedelenmiş, yıllarca ülke dışında sürgünde yaşamış biri iseniz. Ama içimden bunu yapmak gelmiyor. Çünkü bugün yaşamakta olduğumuz darbe bana 12 Eylül darbesinden çok daha tehlikeli görünüyor. 12 Eylül’de saflar belliydi. Sol bu kadar bölük pörçük değildi. Aydınlar bu ölçüde karşıt saflarda konuşlanmamıştı. Bir ülkeyi ülke yapan temel değerler bu kadar ayaklar altına alınmamış, bu ölçüde kirletilmemişti. Bugünkü Türkiye’nin genel görünümü, birkaç gün önce yaşanan sel felaketi sonrasında geriye kalan enkazın görünümünden farklı değil. Ve bugünün iktidar sahipleri, 12 Eylül darbecilerinden de daha acımasız, daha sinik, daha kaypak ve tehlikeli. *** Bugün 12 Eylül. 29 yıl önce cezaevinde ve dışında, aydınlar, yurtseverler, solcular arasında; ülkenin, insanlığın ve solun temel değerleri konusunda her şeye karşın bir ortak duyarlılık, bir dayanışma bilinci vardı. Yargılanırken, işkence görürken, cezaevinde ya da sürgünde yaşamaktayken; hasmımızın, düşmanımızın faşizm olduğu, neredeyse bütün toplumca biliniyor, görülüyordu. Toplum böylesine bir yalan sarmalı içinde sımsıkı kapana kıstırılmamış, demokrasi söylemi en kirli amaçların böylesine aleti durumuna düşürülüp kirletilmemiş, sol değerler ülkenin temel değerlerinden böylesine uzağa düşürülmemiş, bir zamanlar aynı saflarda görünen aydınlar bugün zembereği boşalmış bir zevzeklik çukurunda birbirlerine böylesine çamur atar, birbirlerinden böylesine nefret eder duruma gelmemişlerdi. Bunları yazarken, gözlerimin önüne Dante’nin Cehennem’inden bazı görüntüler geliyor... *** Kasım 1984’te cezaevinden çıktığım gündeki sevincimi, 1989 Eylülü’nde yurtdışı sürgününden döndüğüm gün duyduğum mutluluğu anımsıyorum. Bugün içimde bu sevinçten de mutluluktan da eser yok. Oysa ülkemdeyim ve özgürüm! Öyle mi? En yeteneksiz, kötü niyetli, karanlık insanların elinde parça parça olmak üzere bir ülke... Her tümüyle yok edilip zindan karanlığına gömülmek üzere bir özgürlük... 12 Eylül 1980’in 29. yıldönümünde bulunduğumuz nokta tam olarak budur.",male
